शीर्षक,विवरण
वायु प्रदूषणको अवस्था हेर्न ‘ड्यासबोर्ड’ सार्वजनिक,"काठमाडौं, २३ जेठ । काठमाडौं महानगरपालिका क्षेत्रभित्र जडान गरिएका वायु प्रदूषण मापनयन्त्रले प्रदान गरेको तथ्याङ्क हेर्न कामपाले ‘काठमाडौं महानगर वायु गुणस्तर निगरानी ड्यासबोर्ड’ सार्वजनिक गरेको छ । विश्व वातावरण दिवसका अवसर पारेर बिहीबार ड्यासबोर्ड सार्वजनिक गरिएको हो । ड्यास बोर्डबाट कामपा क्षेत्रका विभिन्न १८ ठाउँमा जडान गरिएका उपकरणले देखाएको पिएम दुई दशमलव पाँच र वायु गुणस्तर सूचकाङ्कको विवरणलाई वास्तविक समयमा हेर्न सकिने कामपा वातावरण व्यवस्थापन विभागका प्रमुख सीता राईले जानकारी दिइन् । यसबाट अहिले कुन ठाउँमा वायुको गुणस्तरको अवस्था के छ भन्ने जानकारी पाउन सकिन्छ, कामपा स्वस्थ्य सहरका लागि थालेका प्रयत्नमध्ये यो एउटा महत्त्वपूर्ण प्रयास हो प्रमुख राईको भनाइ छ । वायु गुणस्तरको अवस्थालाई विभिन्न छवटा रङले अवस्था सङ्केत गरिएको छ । जसमा हरियो रङ राम्रो अवस्थाको सङ्केत हो । पहेँलो रङ मध्यम, सुन्तला रङ बालबालिका, ज्येष्ठ नागरिक, फोक्सोमा समस्या भएका, मुटुरोग भएका जस्ता वर्गका व्यक्तिका लागि संवेदनशील अवस्था हो । रातो रङले अस्वस्थ्य अवस्थाको सङ्केत गर्छ । यो सबैका लागि अस्वस्थ्य अवस्था हो । खासगरी संवेदनशील वर्गका व्यक्तिहरू यसबाट जोगिनुपर्छ । वैजनी रङले सबै व्यक्तिको स्वास्थ्यमा गम्भीर हुनसक्ने सङ्केत गरिएको छ । यस्तै गाढा खैरो रङ जोखिमपूर्ण अवस्था हो । यसमा सबै मानिसको स्वास्थ्यमा गम्भीर असर हुनसक्छ । खासगरी पहिले नै समस्या भएकाहरूका लागि बढी असर हुनसक्छ । कामपा स्वास्थ्य विभागका प्रमुख दीपककुमार केसी भन्छन्, “ड्यास बोर्डबाट प्राप्त हुने तथ्याङ्कले सहरी जनस्वास्थ्य समस्या समाधानका लागि नीति, बजेट तथा कार्यक्रम तर्जुमा गर्न आधार दिनेछ ।”। वायु गुणस्तर सूचकाङ्कलाई रङ सङ्केत दिएर स्वास्थ्य सावधानी सूचना बोर्ड राखिने छ । वायु प्रदूषणसम्बन्धी जनचेतनामूलक भिडियो सन्देश राख्ने ठाउँ बोर्डमा छ । यसबाट सवारी साधन प्रदूषण जाँचको प्रगति विवरण हेर्न सकिन्छ । क्षेत्रपाटी चिकित्सालय, लैनचौर, कलङ्की चोक, बालाजु बाइसधारा उद्यान, परोपकार स्त्री तथा प्रसूति रोग अस्पताल, थापाथली, महानगर प्रहरी बलको क्षेत्रीय कार्यालय नयाँ बसपार्कमा वायु प्रदूषण मापनयन्त्र जडान गरिएका छन् । "
"सप्तकोशीमा बेपत्ता सुरक्षाकर्मीको खोजीमा एसएसपीको टोली परिचालन, एक जनाको शव भेटियो","सुनसरी, २३ जेठ । विपद् उद्धार अभ्यासका क्रममा बिहीबार सप्तकोशीमा बेपत्ता भएका सुरक्षाकर्मीको खोजीमा सशस्त्र प्रहरी बलका वरिष्ठ प्रहरी उपरीक्षक नेत्र कार्कीको नेतृत्वमा ३५ सदस्यीय टोली परिचालन भएको छ । टोलीले बेपत्ता भएका सशस्त्र प्रहरी जवान झापाका हरेदेव राजवंशीको शव केहीबेरअघि सप्तकोशी किनारमा फेला पारेको जिल्ला प्रहरी कार्यालयका प्रवक्ता योगराज खतिवडाले जानकारी दिए । हराइरहेका अर्का प्रहरी जवान डोटीका सुरज साउदको खोजी जारी छ । "
"डाडागाउँमा ‘एक घर, एक धारा’","म्याग्दी, २३ जेठ । मालिका गाउँपालिका–३ मा एक करोड १० लाख रुपैयाँको लागतमा निर्माण भएको डाडागाउँ बोक्रे खानेपानी, सरसफाइ तथा स्वच्छता आयोजनाबाट दुई सय २५ घरपरिवार लाभान्वित भएका छन् । मालिकाको २४ लाख ८५ हजार ५९६ रुपैयाँ र नेपाल स्वास्थ्यको लागि पानी संस्था (नेवा)को ५६ लाख एक हजार ३६६ रुपैयाँ अनुदान तथा उपभोक्ताको २९ लाख १३ हजार १२४ रुपैयाँको लागतमा योजना निर्माण भएको हो । वडाध्यक्ष मोतिप्रसाद बुढाले सर्वसाधारणका घरमा दुई सय २५, विद्यालयमा चार र सामुदायिक स्वास्थ्य एकाइमा एक निजी धारा जडान गरेर खानेपानी वितरण गरिएको जानकारी दिए । उनका अनुसार डाडागाउँ, किटेनी, औल, सराग्दी र स्यागलुङ टोलका दुई हजार १९ जनसङ्ख्या लाभान्वित भएका छन् । यसअघि सार्वजनिक धाराबाट खानेपानी उपभोग गर्दै आएका थिए । घरघरमा धारा बनेपछि समयको बचत, झन्झट हट्नुका साथै घरायसी कामकाज सहज भएको उपभोक्ताले बताएका छन् । खानेपानी योजना निर्माणका लागि उपभोक्ताले प्रतिपरिवार ६० दिनका दरले श्रमदान गरेका थिए । पानीको मितव्ययी प्रयोगका लागि मिटर जडान गरिनुका साथै धारा वरपरको वातावरणलाई स्वच्छ बनाउन भाडा सुकाउने पक्की चाङसमेत निर्माण भएको छ । बोक्रेमा रहेका तीनवटा मुहानबाट ११ वटा रिजर्भ ट्याङ्कीमा पानी सङ्कलन गरेर वितरण गर्ने संरचना बनाएको नेवा संस्थाका प्राविधिक सुरेन्द्र चन्दले बताए । यस आयोजनाको मुख्य र शाखा पाइपलाइनको दूरी २१ हजार ४६८ मिटर लामो छ । "
मधेश सरकारको नीति तथा कार्यक्रम आज प्रस्तुत हुँदै,"जनकपुर, २३ जेठ । मधेश प्रदेश सरकारले आज प्रदेश सभामा आगामी वर्षको नीति तथा कार्यक्रम प्रस्तुत गर्दैछ । प्रदेश सभामा प्रदेशप्रमुख सुमित्रा भण्डारीले नीति तथा कार्यक्रम प्रस्तुत गर्नेछिन् । कृषिलाई प्राथमिकतामा राखेर नीति तथा कार्यक्रम प्रस्तुत गरिने मधेश नीति आयोग उपाध्यक्ष सोहनप्रसाद साहले जानकारी दिए । नीति तथा कार्यक्रममा विशेषतः शिक्षा, स्वास्थ्य, कृषि र रोजगारीलाई प्राथमिकतामा राखिएको उनले बताए । "
रामेछापमा फौजी कीराको प्रकोप,"रामेछाप, २३ जेठ । जिल्लाका अधिकांश खेतबारीमा लगाएको मकै फौजी कीराले नष्ट गरिदिन थालेपछि यहाँका किसान चिन्तित भएका छन् । सुरूमा पात खाने र विस्तारै मकैको गुबो नै खाइदिने गरेपछि मकैको गुबोबाट निस्कने धानचमरा र मकैको डाँठमा निस्कने बेला भएको सुत्ला पनि कीराका कारण निस्कन सकेका छैनन् । केही निस्किहाले भने पनि त्यो धानचमराले काम नगर्ने, घोगा नलाग्ने, पात ठुटै पारेर खानेजस्ता समस्या छ । मन्थली नगरापालिका, रामेछाप नगरपालिका, लिखु तामाकोशी, गोकुलगङ्गा, खाँडादेवी गाउँपालिकालगायत विभिन्न पालिकाका खेतबारीमा लगाइएको मकैमा फौजी कीराले दुःख दिने गरेको हो । कीरा नियन्त्रण नगर्ने हो भने मकैबाली सखाप परिदिने अवस्था भएको मन्थली नगरपालिका–७ की किसान सरिता ढुङ्गेलले बताइन् । नगरपालिकाका कृषि विकास शाखाका प्रमुख कृष्ण भुजेलका अनुसार फौजी कीराले मकैबालीलाई दुःख दिएको जानकारी आफूलाई भएकाले पालिकामार्फत त्यसको नियन्त्रणका लागि आवश्यक पहल भइरहे पनि नियन्त्रणका लागि निकै समस्या छ । "
"यस्तो छ आजको विदेशी मुद्रा विनिमय दर, कुन देशको कति ?","काठमाडौं, २३ जेठ । नेपाल राष्ट्र बैंकले आजका लागि विदेशी मुद्राको विनिमयदर निर्धारण गरेको छ । राष्ट्र बैंकका अनुसार अमेरिकी डलर एकको खरिददर १३६ रुपैयाँ ९७ पैसा र बिक्रीदर १३७ रुपैयाँ ५७ पैसा कायम भएको छ । युरोपियन युरो एकको खरिददर १५६ रुपैयाँ ४५ पैसा र बिक्रीदर १५७ रुपैयाँ १३ पैसा, युके पाउण्ड स्ट्रलिङ एकको खरिददर १८५ रुपैयाँ ८७ पैसा र बिक्रीदर १८६ रुपैयाँ ६८ पैसा, स्वीस फ्रयाङ्क एकको खरिददर १६७ रुपैयाँ १२ पैसा र बिक्रीदर १६७ रुपैयाँ ८५ पैसा कायम गरिएको छ । अष्ट्रेलियन डलर एकको खरिददर ८९ रुपैयाँ १४ पैसा र बिक्रीदर ८९ रुपैयाँ ५३ पैसा, क्यानेडियन डलर एकको खरिददर १०० रुपैयाँ २५ पैसा र बिक्रीदर १०० रुपैयाँ ६९ पैसा, सिङ्गापुर डलर एकको खरिददर १०६ रुपैयाँ ६२ पैसा र बिक्रीदर १०७ रुपैयाँ ०९ पैसा निर्धारण गरिएको छ । जापानी येन १० को खरिददर नौ रुपैयाँ ५६ पैसा र बिक्रीदर नौ रुपैयाँ ६१ पैसा, चिनियाँ युआन एकको खरिददर १९ रुपैयाँ ०८ पैसा र बिक्रीदर १९ रुपैयाँ १६ पैसा, साउदी अरेबियन रियाल एकको खरिददर ३६ रुपैयाँ ५२ पैसा र बिक्रीदर ३६ रुपैयाँ ६८ पैसा, कतारी रियाल एकको खरिददर ३७ रुपैयाँ ५८ पैसा र बिक्रीदर ३७ रुपैयाँ ७४ पैसा कायम भएको छ । केन्द्रीय बैंकका अनुसार थाइ भाट एकको खरिददर चार रुपैयाँ २१ पैसा र बिक्रीदर चार रुपैयाँ २३ पैसा, युएई दिराम एकको खरिददर ३७ रुपैयाँ २९ पैसा र बिक्रीदर ३७ रुपैयाँ ४६ पैसा, मलेसियन रिङ्गेट एकको खरिददर ३२ रुपैयाँ ३८ पैसा र बिक्रीदर ३२ रुपैयाँ ५२ पैसा, साउथ कोरियन वन १०० को खरिददर १० रुपैयाँ ०९ पैसा र बिक्रीदर १० रुपैयाँ १४ पैसा, स्वीडिस क्रोनर एकको खरिददर १४ रुपैयाँ ३० पैसा र बिक्रीदर १४ रुपैयाँ ३६ पैसा र डेनिस क्रोनर एकको खरिददर २० रुपैयाँ ९७ पैसा र बिक्रीदर २१ रुपैयाँ ०७ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ४६ पैसा र बिक्रीदर १७ रुपैयाँ ५३ पैसा, कुवेती दिनार एकको खरिददर ४४६ रुपैयाँ ६४ पैसा र बिक्रीदर ४४८ रुपैयाँ ५९ पैसा, बहराइन दिनार एकको खरिददर ३६३ रुपैयाँ ३० पैसा र बिक्रीदर ३६४ रुपैयाँ ८९ पैसा, ओमनी रियाल एकको खरिददर ३५५ रुपैयाँ ७९ पैसा र बिक्रीदर ३५७ रुपैयाँ ३५ पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । राष्ट्र बैंकले यो विनिमयदरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैंकले तोक्ने विनिमयदर भने फरक हुनसक्ने र अद्यावधिक विनिमयदर केन्द्रीय बैंकको वेबसाइटमा उपलब्ध हुने जनाइएको छ । "
देशका अधिकांश भागमा आज मौसम सफा रहने,"काठमाडौं, २३ जेठ । हाल देशका पश्चिम र मध्य भागमा पश्चिमी तथा स्थानीय वायुको प्रभाव रहेको छ । जल तथा मौसम पूर्वानुमान महाशाखाका अनुसार कोशी प्रदेशका अधिकांश भागमा मनसुनी वायुको प्रभाव छ । आज दिउँसो कोशी प्रदेशलगायत देशका पहाडी भागमा आंशिकदेखि साधारणतया बदली रही बाँकी भागमा मौसम सफा रहनेछ । कोशी प्रदेशका केही स्थानका साथै बाँकी प्रदेशका पहाडी भागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । उच्च–पहाडी तथा हिमाली भागका केही स्थानमा हल्का वर्षा र हिमपातको सम्भावना पनि छ । त्यसैगरी, आज राति कोशी प्रदेशलगायत देशका पहाडी भू–भागमा आंशिक बदली रही बाँकी भागमा मुख्यतया मौसम सफा रहनेछ । कोशी प्रदेशका केही स्थान तथा बागमती र गण्डकी प्रदेशका पहाडी भू–भागका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । कोशी, बागमती र गण्डकी प्रदेशका उच्च पहाडी तथा हिमाली भू–भागका एकदुई स्थानमा हल्का वर्षा र हिमपातको सम्भावना रहेको महाशाखाले जनाएको छ । "
सङ्घीय संसद्का दुवै सदनको बैठक बस्दै,"काठमाडौं, २३ जेठ । सङ्घीय संसद्को दुवै सदनको बैठक आज बस्दैछ । प्रतिनिधि सभाको बैठक आज दिउँसो १ः०० बजे बस्ने गरी निर्धारण भएको छ । आजको बैठकमा उपप्रधानमन्त्री एवं अर्थमन्त्री विष्णुप्रसाद पौडेलले वक्तव्यसहित ‘आर्थिक वर्ष २०८२/८३ को राजस्व र व्ययको वार्षिक अनुमानमाथि सामान्य छलफल गरियोस्’ भन्ने प्रस्ताव पेस गर्ने र प्रस्तावमाथि छलफल हुने सम्भावित कार्यसूची छ । यस्तै, राज्य व्यवस्था तथा सुशासन समितिका सभापति रामहरि खतिवडाले ‘सङ्घीय निजामती सेवा विधेयकसम्बन्धी समितिको प्रतिवेदन, २०८२’ पेस गर्नेछन् । यस्तै, राष्ट्रिय सभाको बैठक आज दिउँसो १ः१५ बजे बस्नेछ । बैठकमा राजस्व र व्ययको वार्षिक अनुमानमाथि सामान्य छलफल जारी रहने छ । "
पार्टीविरूद्व षड्यन्त्र भएको एकीकृत समाजवादी पार्टीको निष्कर्ष,"कठमाडौं, २२ जेठ । नेकपा (एकीकृत समाजवादी) ले पार्टीविरूद्व षड्यन्त्र भएको निष्कर्ष निकालेको छ । पार्टी कार्यालय आलोकनगरमा बसेको बैठकले विगतदेखि नै पार्टीविरूद्व षड्यन्त्र हुँदै आएको र अहिले अर्को षड्यन्त्र भएको निष्कर्ष निकालेको हो । बैठकमा अध्यक्ष माधव नेपालले आरोपमा कानूनी प्रक्रियाको सामना गर्ने दृढता पनि व्यक्त गरेका छन् । "
प्रधानमन्त्रीको निर्देशनमा माधव नेपालमाथि मुद्दा दर्ता भयो भन्दा स्वास्थ्यलाई राम्रो गर्दैन : एमाले,"काठमाडौं, २२ जेठ । नेकपा (एमाले) का प्रमुख सचेतक तथा सांसद महेश बर्तौलाले माधव नेपालले प्रधानमन्त्री केपी ओलीको निर्देशनमा आफूमाथि भ्रष्टाचारको मुद्दा दर्ता गरेको आरोप लगाएको भन्दै आपत्ति जनाएका छन् । बिहीबार संसद भवन बाहिर सञ्चारकर्मीसँगको कुराकानीमा उनले संवैधानिक आयोगहरूले गरेका काम प्रकृयामा प्रधानमन्त्रीले गर्यो भनेर आरोप लगाउँदै जाने र राज्यका अंगहरुको फितलो टिप्पणी गर्नु उपयुक्त नहुने बताएका हुन् । उनले भने, ‘यो उहाँहरूको प्रतिशोधपूर्ण अभिव्यक्ति हो । अरू केही नभएपछि यसप्रकारको आरोप लगाउने कुरा गर्नु उपयुक्त होईन् । यो उहाँहरूको स्वास्थ्यलाई पनि राम्रो गर्दैन । संवैधानिक आयोगहरूले गरेका काम प्रकृयामा हरेक कार्यमा प्रधानमन्त्रीले गर्यो भनेर आरोप लगाउँदै जाने र राज्यका अंगहरु यसप्रकारको फितलो टिप्पणी गर्नु राम्रो हुँदैन ।’। "
सप्तकोशीमा उद्वार अभ्यासका क्रममा दुई जना सशस्त्रका जवान बेपत्ता,"विराटनगर, २२ जेठ । सप्तकोशी नदीमा डुबेर दुईजना शसस्त्र प्रहरीका जवान बेपत्ता भएका छन् । विपद् उद्धार अभ्यासका क्रममा सशस्त्र प्रहरीका २ जना गोताखोर जवान सुरज साउद र हरदेव राजवंशी बेपत्ता भएका हुन् । उनीहरू अभ्यासका क्रममा सप्तरीको हनुमाननगर कांकालिनी नगरपालिका– १ कोशी ब्यारेजको ५४ र ५५ नम्बरको ढोकाको उत्तरतर्फ अभ्यासका क्रममा बगेर बेपत्ता भएका हुन् । उनीहरूको खोजी भइरहेको छ । "
"“म झोले हो” अभियान : भारतीय “मैं भी चौकीदार” को झल्को, नेपाली राजनीतिमा नयाँ प्रयोग","-शारदा गैरे/दैनिक नेपाल। नेपालको राजनीतिक परिवेशमा शब्दको जादू कति चल्छ ? सायद, धेरै नै। अनि जब त्यही शब्द ‘झोले’ हुन्छ, कुरा केवल जादूमै सिमित रहँदैन, बरु राजनीतिक रणनीति र जनमत निर्माणको केन्द्रविन्दु बन्छ। नेकपा (एमाले)का अध्यक्ष तथा प्रधानमन्त्री केपी शर्मा ओलीले सामाजिक सञ्जालमार्फत चलाएको नारा “म झोले हो” नेपाली राजनीतिक भाषामा फेरि एउटा नयाँ अध्यायको सुरुआत हुन सक्ने संकेत देखिन्छ। प्रधानमन्त्री ओलीले आज आफ्नो अफिसियल फेसबुक पेजमा लेखेका थिए – “जोआज एउटालाई भगवान बनाउनु पर्‍यो भने सामूहिकतामा विश्वास राख्नेहरुलाई पहिले झोले भनेर लखेटिन्छ र समाजलाई भीडमा बदलिन्छ । भीडसँग बल अवश्य हुन्छ, तर सत्य नहुन सक्छ। सामाजिक सञ्जालमा झोले भनेर खेदियो भन्दैमा सत्य अँगाल्न नछोडौं । सामूहिक र संगठित आक्रमणबाट हरेकले आफ्नो निजत्व जोगाउनु पर्छ।”। प्रधानमन्त्रीले सुरू गरेको “म झोले हो” अभियान आज “ट्रेण्ड” बनेको छ । ‘झोले’ शब्दको यात्राः गालीदेखि गौरवसम्म। विगत केही वर्षदेखि ‘झोले’ शब्द नेपाली राजनीतिक संवादको एउटा व्यंग्यात्मक गालीझैँ प्रयोग हुँदै आएको छ। राप्रपा, रास्वपा लगायतका स्वतन्त्र धारणाका पक्षधरहरूले मुख्यतः कांग्रेस, एमाले र माओवादीका कार्यकर्तालाई “झोले” भन्दै हेप्ने भाषा विकास गरेका थिए। ती दलहरूमा जनसरोकारभन्दा नेतापरस्ती बढी देखिन्छ भन्ने आरोप त्यसमा लुकेको थियो। तर, प्रधानमन्त्री केपी शर्मा ओलीले त्यसै शब्दलाई उल्टाएर प्रयोग गर्ने निर्णय गरे। उनले भने, “हो, म झोले हुँ। देशका लागि सपना बोकेको, विचार बोकेको, परिवर्तन बोकेको झोला बोकेको मान्छे।” यति भनिएपछि, फेसबुक, ट्विटर, टिकटक हुँदै हजारौं समर्थकहरूले आफ्नो पोस्टमा ‘म झोले हो’ लेख्न थालेका छन् । भारतको ‘मैं भी चौकीदार’ सन्दर्भ। यो शैली भारतीय प्रधानमन्त्री नरेन्द्र मोदीले सन् २०१९ मा चलाएको ‘मैं भी चौकीदार’ अभियानसँग मिल्दोजुल्दो देखिन्छ। जब कांग्रेस नेता राहुल गान्धीले “चौकीदार चोर है” भने, मोदीले त्यसैलाई आत्मसात् गर्दै आफ्ना सबै नेताहरूलाई ‘चौकीदार’ घोषणा गराए। त्यो नारा भावनात्मक समर्पणको प्रतीक बन्यो। नतिजा- भाजपा बहुमतसहित पुनः सत्तामा फर्कियो। राजनीतिमा ब्रान्डिङको शक्ति। आजको राजनीति केवल विचारको लडाइँ होइन- ब्रान्डिङको लडाइँ पनि हो। सञ्चार माध्यम, सामाजिक सञ्जाल र मेसेजिङले जनताको भावनालाई गहिरोसँग छुन्छ। ओलीको “झोले” अभियान पनि ब्रान्डिङकै एउटा नयाँ अध्याय हो – जसले विगतमा आलोचनाको रूपमा प्रयोग भएको शब्दलाई गर्वको प्रतीक बनाउने प्रयत्न गर्छ। “झोले” अब केवल बोकेको झोला होइन, सपना बोकेको झोला हो-  यही भावना एमाले फैलाउन खोजिरहेको छ। “झोले” शब्द अब गाली मात्र होइन एउटा आत्मपहिचान, समर्पण र सङ्घर्षको प्रतीक बन्दै गएको छ। "
व्यंग्य विनोद !,"-टेकराज पौडेल। संसदमा बोल्न भुलेको बिषय सम्झाएको छु ! नाताबादसँग सम्बन्धित भएकोले सम्सदमा हङ्गामा गर्नु हुने अपेक्षा गरेको छु !। माननीय हरि ढकाल ज्यु !
चितवन क्षेत्र न.१ बाट तपाईंसङ्ग चुनाब हारेको बिस्वनाथ पौडेल गभर्नर बनेको नाताबादको कारण हो भनेर सम्सदको रोस्ट्रमबाट थर्काएको हेर्ने सुन्ने मन छ!। माननीय ज्यु, बोल्नुस ‘नाताबादमा लिप्त भयो देश’ !। जनजातीको छोरा बर्षमान पुनलाई हटाएर गतबर्ष रास्ट्रपती रामचन्द्र पौडेलले आफ्नै भाई बिष्णु पौडेललाई उपप्रधानमन्त्री सहित अर्थमन्त्रालयको सपथ खुवाएको दुनियाँलाई थाहा भएकै कुरा हो !। एक जना भट्ट जो रास्ट्र बैन्ककै निर्देशक थिए १ पश्चिम डोटि दिपायल तिरका थिए सायद ! पौडेलहरुके थर लेख्नु भन्दा अघि आजका पौडेलहरुले आफ्नो थर ‘भट्ट’ लेख्ने गर्दथे । भट्ट पनि हाम्रै पुर्खा हुन भनेर बुझेको भए बिष्णु पौडेलको आज टाउको लुकाउने ठाउँ पाउथे होला ! तर अर्थ मन्त्री बिष्णु पौडेलले पौडेलको नाम न आउन्जेल सिफारिस समितिको बैठक नै डाकेनन् ! जब कतैबाट आउने देखेनन आफ्नै सिफारिस समितिमा रहेका पौडेललाई राजीनामा गराएको के दुनियाँले देखेको छैन र ? विश्वनाथ पौडेल र बिष्णु पौडेल दुई भाइ बाबुका छोराहरु हुन सक्दछन भन्ने पौडेलले भैँसेपाटी र चितवनमा जग्गाको श्रेस्ता हेर्दा थाहा भैहाल्दछ नि हरि सर माननीय ज्यु !। तपाईसङ्ग निर्वाचन लडेर हारे पछि पनि त्यो मुर्खले कहीं मुख देखाउन हुन्छ ? अझ प्रतिष्पर्धी भएपनि ठिकै भन्न हुन्थ्यो तेश्रो पो ! भएको मान्छे हुन् ! एक पटक निर्वाचन हारीसके पछि म असक्षम भनेर देशै छोड्नु पर्ने हो ! धेरै नेपाली देशमा काम गर्न नजानेर चुनाब जित्न नसकेर बिदेश भासिएको देख्दा देख्दै अझ अमेरिका पढेर उतै नबसेर देशमा असक्षम बन्न आएको हुतिहारा ! यस्तोले त जनतामा मुख देखाउन हुने थिएन !। तपाईसङ्ग निर्वाचन हारेर लुकेर बस्नु पर्ने मान्छेले  तपाईं संसदमा चिच्याए बापत् पाउने पारिश्रामिक रुपी तलबभत्ताको हजार हजारको नोटमा बिश्वनाथ पौडेलको हस्ताक्षर भएको पैसा कसरी बुझ्ने ? यो तपाईं माथिको सरासर षडयन्त्र हो भन्ने कसले बुझेको छैन र ? बिष्णु पौडेलले एक तिरबाट दुई निसाना लगाएका छन् ? आफू अर्थमन्त्री भएको बेला आफू मातहतको मन्त्रालय भित्र पर्ने रास्ट्र बैन्कको गभर्नर आफ्नै भाई बनाएका छन भने अर्को इतिहासमा अहिलेसम्म नोटमा भट्टराई , श्रेष्ठ , खतिवडा, नेपाल , सबै जसो भएका छन तर देश भरमा सबै भन्दा धेरै जनसंख्या रहेको पौडेलको हस्ताक्षर नभएको देखेकाले पनि पौडेललाई बनाएका हुन भनेर यस्तो श्वेत आरोप लगाउदा तपाइलाई संसद मै ताली नलाउने कुनै सांसद हुन्नन् होला ! आफुले साधारण खर्च र पुजिगत खर्चमा गाउँ शहरमात्र होइन दुरदराजमा पठाउने नोटमा किन पौडेलले नै सिग्नेचर गरेको रकम नपठाउने भनेरै विश्व पौडेललाई गभर्नर बनाएका हुन ! यस तथ्यलाई अझ सम्सदमा कपाल हल्लाउदै चिच्याएर भन्नू पर्दछ !। हो हिजो काङ्ग्रेस-एमाले एक अर्काका शत्रु थिए । चुनाब लड्दा एक अर्काकाविरुद्द आक्रामक भएर लडे ! त्यति मात्र होइन एमालेलाई हराउन काङ्ग्रेसले एमालेबिरुद्ध गठबन्धन समेत बनायो । तपाइको क्षेत्रमा तपाईले जित्नु हुन्छ भन्ने थाहा पाएको भए के हुन्थ्यो थाहा छैन तर मुख्य शत्रु भएर लडेका पार्टी नेकाबाट चुनाब हारेको मान्छेलाई त मुखै नहेर्नु नि लाजै भएन ! यिनिहरुले आफ्नो नाताको भनेर ल्याएको प्रस्ट छ ! म नाताबादमा बिष्णु पौडेलले विश्व पौडेललाई ल्याएको भन्ने कुरामा फोकटको आरोप लगाएको छैन हेर्नुस् पौडेल बंश महा संघले बिज्ञप्ती नै निकालेर स्वागत गरेको ! भन्न नछुटाउनु होला । हुन त देउवा दादाले पनि भट्टलाई पश्चिम कै भनेर बनाउन चाहनु भएको थियो भन्ने पनि सबैलाई थाहा छ । पस्चिमको भट्ट जो त्यही राष्ट्र बैंकमै काम गरेको पनि हुन् । कालान्तरमा आफू त्यही बैंकमा भएकोले अधिकारले पाएको हुन भन्दै पछि आफैँलाई नटेर्ला जस्तो लागे होला ! बिष्णु पौडेलले आर्जु भाउजू मार्फत पौडेललाई गभर्नर बनाए पछि आफ्नै सिग्नेचर भएको पैसा छापेर आफै एक ट्रक पैसा बोकेर आउन सक्ने भन्ने खासखुस भएको अनुमान लगाउन गार्हो छैन ! फेरि भाउजू पनि हरेक नियुक्ति , सरुवा बढुवा र ठेक्कापट्टामा अलिकन भाग खोज्छिन् भन्ने बूढानीलकण्ठका नजिक पुग्नेहरु कस्लाई थाहा छैन ?  यो त झन गम्भीर कुरा हो ! जहातहीँ भन्न मिल्दैन आज देखि बूढानीलकण्ठ जाने बाटोमा ट्रकको निगरानीको लागी संसदमै कुरा उठाउनु पर्दछ ढकाल माननीय ज्यु !। अझ उफ्रीउफ्री बोल्न पर्यो कि माननीय ज्यु यता बिष्णु पौडेलले देशब्यापी पौडेलहरु भरिरहँदा प्रधानमन्त्री केपी ओलि किन चुक्क बोल्नु हुन्न ?बुझी सक्नु छैन ! केही बर्षअघि आफ्नै बहिनी कोमल ओलीलाई राष्ट्रिय सभाको सांसद बनाएका ओलीले उनको कार्याकाल सकिएपछि दाङ ३ को निर्वाचनमा प्रत्यक्ष निर्वाचनको लागि टिकट दिइएको थियो ! त्यसैगरी सालो विद्यासुन्दर शाक्यलाई काठमाडौंको मेयर र अर्को सालो सानुराजा शाक्यलाई लुम्बिनी विकास कोषको सदस्य सचिव बनाएपछि प्रधानमन्त्री ओलीको नाताकै सालो श्रीमती राधिका शाक्यले यी माथी नाम आएका मेरा भाइ आफन्त हैनन् पर्दैन भनेर हुन्छ ? राधिका शाक्यसँग थर मिलेपछि चाहे इलामको होसकी काठमाडौं होस कि ललितपुर को मतलब ? अस्ति भर्खर विद्युत प्राधिकरणको कार्यकारी निर्देशक बनाइएका शाक्य इलामका भए पनि शाक्य होइनन् भनेर कस्ले भन्ने ?हितेन्द्र शाक्यलाई कस्ले भन्दछ प्रधानमन्त्री ज्युको सालो होइन भनेर ! के हितेन्द्रले कसम खाएर भन्न सक्दछन् म कसैको सालो पर्दैन भनेर ?होइन भन्ने दावालाई साबित गर्न सक्दछन् भने शाक्य थर आफ्नो नामबाट हटाउनु पर्दछ ! पूर्व राजदुत र हालको राष्ट्रिय सभाकी सांसद अन्जान शाक्य त ललितपुर कै हुन त !। प्रधानमन्त्री ओलीले सालो हितेन्द्रदेब शाक्यलाई विद्युत प्राधिकरणको कार्यकारी निर्देशक बनाएर गाली खाइरहेको देखेकाले पनि कुनै ओली वा शाक्य तत्काल बनाउन नसकिने भएकोले नै बिष्णु पौडेलको बिरोध गर्ने स्थिति बनेन भन्ने त बुझ्न नजान्ने मान्छे हो र माननीय ज्यु तपाईं ? एउटा गोप्य सुचना दिन्छु तपाईलाई तीन महिना अघि मात्र बाठा बिष्णु पौडेलले रिक्त खाली रहेको कर्मचारीहरुको प्रमुख पद मुख्यसचिव बनाउन पौडेलको खोजी गर्नुभयो ! सिंहदरबार वरिपरि खुबै खोजी भयो आफ्नो नजिकको नपाएपछि पौडेलको साटो गोत्रसम्म फरक नपार्ने गरि अर्याललाई मुख्य सचिव बनाए ! पौडेल, अर्याल सिग्देल, फुल्लेल र पानी पोख्रेल, थापाहरु समेत आत्रेय गोत्रका हुन् । पौडेल नै नपाउँदा त गोत्र मिल्नेसम्म त राख्नु पर्यो नि !। तपाईं अध्यक्ष लामिछानेलाई कसरी सहकारीको ठगीबाट बचाउन सकिन्छ भनेर उता व्यस्त भएका बेला खुसुक्क एक नारायण अर्याललाई मुख्य सचिब बनाएको थाहा नै पाउनु भएन ! उनलाई मुख्य सचिब बनाएको भित्रि रहस्य अझ गम्भीर छ । गोत्र त मिलि नै हाल्यो नै एकनारायण र बिष्णु पौडेलको जन्म स्थलो स्याङजा कै भएपछि अरु के चाहियो ?। यति मात्र कहाँ होर माननीय ज्यु ! यी बिष्णु पौडेल यति बाठा छन् २०६८/६९ तिर सोझा प्रधानमन्त्री बाबुराम भट्टराई नेतृत्वको संयुक्त सरकारमा मुख्य सचिवमा लिलामणी पौडेललाई मुख्य सचिव बनाउन पहल बढाउने यिनै बिष्णु पौडेल हुन् ! लिलामणी कसरी मुख्य सचिव भए भन्ने अब बुझ्नु भयो होला नि !। माननीय ढकाल ज्यु तपाईलाई यति क्लू दिएपछि अबको एक हप्ता संसद तताउनु पर्दछ है ! म त टिभी खोलेर तपाईलाई खोज्दै हुनेछु १!
(कपिलवस्तु)। "
देशको लागि अवसर नै अवसर बनेको केपी शर्मा ओली नेतृत्व,"–रेखा न्यौपाने। कुनै–कुनै घडीहरूले समयको पर्खालमा यस्तो गहिरो छाप कोर्छन्, जस्लाई पखाल्न इतिहासकै ठूलो आँधी आउनुपर्छ । केपी शर्मा ओलीको नेतृत्व नेपालका लागि त्यस्तै एक घडी हो । एक यस्तो घडी, जसले थकित मनहरुमा उठ्न सक्ने आँट भर्‍छ र भुल्न लागेका सपनाहरूलाई फेरि उज्यालो तिर फर्काउछ । जब नेतृत्व भविष्यको दिशानिर्देशक बन्छ, देशले नयाँ उचाइ चुम्ने मौका पाउँछ । नेपालजस्तो संक्रमणशील देशमा केपी शर्मा ओली जस्ता नेताहरूको उदय केवल एउटा व्यक्तिको उदय होइन, यो एक युगको संकेत हो, जहाँ राष्ट्रले नयाँ अवसर र चुनौतीको सामना गर्छ । नेपालको राजनीति लामो समयदेखि अपूर्ण क्रान्तिहरूको थाति बनेको थियो । एकपछि अर्को परिवर्तनका नारा लागे तर परिवर्तनका वचनहरू प्राय सिँढी चढ्ने भर्याङ्मा मात्र सीमित रहन्थे । जनताले मुठीमा बाँधेका सपना पटक–पटक फुस्किएका थिए, बिलाएका थिए । यस्तै विषण्णताको बगरमा केपी शर्मा ओलीको नेतृत्व एउटा पानीको फोहरा जस्तै फुट्न पुग्यो जो चिसो झरी थिएन, भीषण उर्जा थियो । दशकौँसम्म अस्थिर राजनीति भोगेका जनता थाकिसकेका थिए । आन्दोलन, क्रान्ति र परिवर्तनका नाममा खाली आश्वासन बाँड्नेहरूको भीडले देशलाई घाइते बनाएको थियो । यस्तो बेला केपी शर्मा ओलीको नेतृत्वले राजनीतिमा साहस र स्वाभिमानको नयाँ कथा लेख्न सुरु गर्‍यो । उग्र संकट, राजनीतिक अस्थिरता र राष्ट्रियतामाथिको चुनौतीबीच उहाँले नेतृत्व सम्हाल्नुभयो जहाँ उहाँलाई राम्रै थाहा थियो यो यात्रा सजिलो छैन, आँधीहुरीसँग मुस्कुराउँदै जुद्नु पर्ने छ, आलोचनाका बाणसँग कठोरताका साथ खोल्नु पर्नेछ । नाकाबन्दीको कालो रातमा जब देश आंशिक मृत्युलाई अँगालिरहेको थियो, केपी शर्मा ओलीले गर्वका साथ भन्नुभएको थियो, “हामी आफ्नै खुट्टामा उभिन सिक्नुपर्छ ।” यो आवाज केवल संसद् भवनमा गुञ्जिएको थिएन, त्यो आवाज गाउँका परालका छानामुनि, सहरका कारखानामा, खेतका भलभलाउने पैताला मुनी पनि गुञ्जिएको थियो । यो त हराएको नेपाली आत्मालाई फेरि जगेर्ना दिने उद्घोष थियो । इतिहास साक्षी छ, राष्ट्रलाई आत्मसम्मानको हिँडाइ तिर फर्काउने नेताहरू बिरलै जन्मन्छन् । केपी शर्मा ओली त्यसैमध्ये एक हुनुभयो । भारतसितको सम्बन्धमा कठोरता देखाउन सक्ने नेपाली प्रधानमन्त्री बिरलै देखिएका मध्ये अडिग उहाँ बन्नुभयो । सीमालाई लत्याउने निर्णयको जवाफ स्वरुप नयाँ नक्सा जारी गर्दा केपी शर्मा ओलीले देखाएको दृढता कुनै साधारण साहस हैन, त्यो सयौँ वर्षसम्म नेपाली आत्मसम्मानको प्रतीक बन्ने ऐतिहासिक कदम बनेको छ । प्रधानमन्त्री भएर पहिलो सम्बोधनमा उहाँले भन्नुभएको थियो , “अब विकासको ढोका बन्द रहनेछैन ।” त्यो वचन केवल शब्दको बनावट थिएन, त्यो योजनाको ब्लूप्रिन्ट बन्यो । मेलम्ची परियोजना, गौतमबुद्ध विमानस्थल, पोखरा विमानस्थल, यी केवल संरचनाहरू हैनन्, यी भविष्यका सम्भावनाहरू प्रमाणित हुँदै छन्, जसमा सहर, व्यापार र पर्यटनको सपनाहरू पलाइरहेका छन् । विद्युतीय रेलको सपना, अन्तरदेशीय रेल जोड्ने योजना, कृषि यान्त्रिकीकरण, जलविद्युत निर्यात, यी सबै दीर्घकालीन विचारहरू हुन् जसले नेपाललाई उत्पादनशील राष्ट्रमा रूपान्तरण गर्ने बीउ रोप्छ । जलविद्युत उत्पादनमा लोडसेडिङको अन्त्य मात्र होइन, निर्यात गर्न सक्ने स्थितिमा पुर्‍याउने ठोस प्रयास छ । उहाँको दृष्टिमा एउटा स्पष्ट नक्सा छ । जस्ले चिच्याएर भन्छ “नेपाल, जसले आफ्नो भूमिमै रोपेर आफ्नो पेट भर्न सक्छ। नेपाल, जसले आफ्नै खुट्टामा हिँड्न सक्छ । नेपाल, जसले कसैको टुप्पी समाएर होइन, निधार ठोकेर संसारसँग कुरा गर्न सक्छ ।”। केपी शर्मा ओलीको अवसर सिर्जना केवल भौतिक विकासमा मात्र छैन । यो मानसिक क्रान्तिमा पनि छ । उहाँले नेपाली जनतामा ‘हामी सधैं माग्ने होइन, दिने बन्न सक्छौं’ भन्ने विश्वास रोप्नुभएको छ । आत्मनिर्भरता उहाँको राजनीतिक दर्शनको मेरुदण्ड हो । उहाँले बारम्बार भन्नुभयो, “सहायता होइन, साझेदारी चाहिन्छ ।” यो सोचाइले नेपालको परराष्ट्र नीतिलाई नयाँ परिभाषा दिँदैछ । चीनसँग बीआरआई सम्झौता गर्दै, भारतसित तिनैतर्फ चुसिएको सम्बन्धमा सम्मानजक सन्तुलन ल्याउँदै र पश्चिमी शक्तिहरूसँग व्यवहारिक सम्बन्ध विस्तार गर्दै केपी शर्मा ओलीले नेपालको अन्तराष्ट्रिय राजनीति सन्तुलनमा राख्ने प्रयास गर्नु भयो । न त एकअर्कालाई अत्यधिक निकटता, न त एकअर्कालाई अत्यधिक तिरस्कार, यस्तो सन्तुलन कायम राख्न सक्नु, नेपालको भू–राजनीतिक अवस्थालाई विचार गर्दा, असाधारण सफलता हो । तर यो यात्रामा केवल फूलै फूलको बगैँचा थिएन, काँडाहरूको तगारो पनी थियो । तर काँडाबीच बाटो बनाएर अघि बढ्ने नाम नै त नेतृत्व हो । जहाँ प्रकाश हुन्छ, त्यहाँ केही छाया पनि हुन्छ । केपी शर्मा ओलीको नेतृत्वले आलोचनाबाट उन्मुक्ति पाएन । उहाँप्रति आरोप लाग्न थाले, सत्ताकेन्द्रित हुन थालेको, आलोचना नसहने स्वभाव बढेको । केपी शर्मा ओलीले आलोचना सहँदै अघि बढ्नु भयो । कहिलेकाहीँ गल्ती पनि गर्नु भयो होला, असहमति व्यवस्थापनमा कमजोरी देखाउनु भयो होला, तर इतिहासमा स्थान बनाउनेहरू सधैँ शतप्रतिशत सन्तुलित हुँदैनन् । उनीहरू समयका आँधीहरूलाई चिर्दै, भुल्दै, सिक्दै, सुधार्दै अगाडि बढ्ने साहस राख्छन् । केपी शर्मा ओली त्यस्तै साहसी पात्र बन्नुभयो । भारतसित लिपुलेक, कालापानी र लिम्पियाधुरा मुद्दामा स्पष्ट अडान लिदै केपी शर्मा ओलीले नेपाली अस्तित्वको उद्घोष गर्नुभयो । जब राष्ट्रियता दबिन्छ, तब देश केवल भूगोल रहन्छ, राष्ट्र रहँदैन । केपी शर्मा ओलीले नेपाली भूगोललाई फेरि राष्ट्रमा रूपान्तरण गर्ने प्रयास गर्नु भयो र अझै गर्दै हुनुहुन्छ । अर्कोतिर, अन्तर्राष्ट्रिय मञ्चहरुमा पनि नेपाललाई सजिलै दबाउन नसकिने सन्देश दिनुभयो । उहाँले भन्न थाल्नुभयो, “नेपाललाई हेर्ने दृष्टिकोण फेरिनुपर्छ ।” र साँच्चिकै नेपाललाई हेर्ने नजरमा आत्मसम्मानको चमक थपियो । आजको नेपाल हेर्दा प्रष्ट देखिन्छ, केपी शर्मा ओलीको नेतृत्वले न केवल तत्कालीन यथास्थितिमा आँधी ल्यायो, बरु नेपालको भविष्यका लागि नयाँ सम्भावनाहरूको बीज रोप्यो । स्थायित्वको अनुभूति, भौतिक पूर्वाधारको थालनी, आत्मनिर्भरता र स्वाभिमानको पुनर्जागरण, यी सबै केपी शर्मा ओली नेतृत्वले दिएको मूल्यवान अवसरहरू हुन् । यदि आजको पुस्ताले यो अवसर सम्हाल्न सक्यो भने नेपाल दक्षिण एसियाको उदाउँदो शक्तिका रूपमा उदाउन सक्छ । भविष्यको नेपाल कल्पना गर्दै, जहाँ विदेशी भिख माग्न हामी जाँदैनौँ, जहाँ उत्पादन बढ्छ, जहाँ सीमाको रक्षा हुन्छ, जहाँ नेतृत्व हिम्मती हुन्छ, त्यस नेपालको प्रारम्भिक रेखाचित्र कोर्न केपी शर्मा ओलीले एउटा ऐतिहासिक ब्रश चलाउनु भएको छ । अब त्यो चित्रमा रङ भर्ने कि फेरि त्यही पुरानो शैलिमा बिग्रन दिने, त्यो भने अब हामी सबै नेपालीहरूको विवेक र निर्णय क्षमतामा निर्भर छ । जब हामी भविष्यका सपना बुन्छौँ, जहाँ नेपाली युवा आफ्नै देशमा उज्यालो भविष्य देख्न सक्छ, जहाँ नेपाली कृषकले पसिना बेचेर होइन, उत्पादन बेचेर बाँच्न सक्छ, जहाँ नेपाली श्रमिकहरूले विदेशमा सस्तो श्रम होइन, स्वदेशमा समृद्धि पाउन सक्छन्, ती सबै सपना देख्दा केपी शर्मा ओलीको झल्को आउने निश्चित छ । केपी शर्मा ओलीको नेतृत्व राष्ट्रको लागि केवल एउटा अवसर नभएर, चेतनाको क्रान्ति हो जहाँ आत्मनिर्भरता, स्वाभिमान र स्वतन्त्रता फुल्दछ । नेतृत्व सधैँ परिपूर्ण हुँदैन । गल्ती हुन्छन्, असफलता हुन्छन् । तर इतिहासले मूल्यांकन गर्छ, कसले राष्ट्रको आँच बचाउन प्रयास गर्‍यो, कसले राष्ट्रको मेरुदण्ड सीधा बनाउन आँट गर्‍यो । केपी शर्मा ओली त्यस्तो नेता हो, जसले नेपाललाई फेरि एकपटक ढाड सीधा गरेर संसार सँगै हिँड्न सिकाउने साहस देखाउनु भएको छ । प्रश्न अब केवल इतिहास लेख्ने मात्र हो र ? त्यो इतिहासलाई साँच्ने र भविष्यमा रूपान्तरण गर्ने हो । प्रश्न केवल आलोचना र समर्थनको होइन । प्रश्न हो, के हामी केपी शर्मा ओलीले सिर्जना गरेको आत्मनिर्भरताको यात्रालाई निरन्तरता दिन सक्छौँ ? के हामी त्यो अवसरलाई जोगाउन सक्छौँ ? कि फेरि विगतका झुटा सपना र भुत्ते राजनीतिमा फसेर स्वाभिमान गुमाउनेछौँ ? उत्तर हाम्रो हातमा छ । इतिहासले प्रमाण दिने छ । कुनै दिन, एक जना केपी ओली हुनुहुन्थ्यो, जसले देशलाई फेरि सपना देख्न सिकाउनु भएको थियो । एउटा मानिस उठेको थियो, जसले नेपाली मनमा फेरि एकपटक देशप्रेम बल्झाएको थियो । जसले बुझेको थियो साँच्चै राष्ट्र बनाउन स्वाभिमान, साहस र सपना जरुरी हुन्छ । सपना केवल देखेर होइन, बाँचेर पूरा गर्नु पर्छ । त्यसका लागि आजको पुस्ताले आगो बोक्नुपर्छ, त्यो आगो जुन एउटा नेताले मात्र होइन, एउटा स्वाभिमानी देश प्रेम र चेतनाले जलाएको होस् । केपी शर्मा ओलीको नेतृत्वले सम्भावनालाई जन्माएको हो । अब त्यो सम्भावना पूर्णतामा फुल्ने कि ओइलाउने, यस्को उत्तर आजको पुस्ताले दिनुपर्नेछ, हामीले भार बोक्नु पर्छ । "
चुनौतीको चक्रव्यूहमा नेपाली अर्थतन्त्र,"-रमेश कुमार बोहोरा। नेपालको अर्थतन्त्र अहिले अनेकौं घरेलु र बाह्य चुनौतीको दोहोरो चक्रव्यूहमा फसेको छ । महामारीपछिको पुनरुत्थान, वित्तीय अनुशासनको कमी, कर्जा वितरणको विकृति, र संस्थागत कमजोरीका कारण आर्थिक प्रणाली अस्तव्यस्त बनेको छ । अझ नियमनकारी संस्थाहरूको कमजोरीले लघुवित्त र सहकारी क्षेत्रहरूमा देखिएको अव्यवस्थाले अर्थतन्त्रमा गम्भीर संकट निम्त्याएको छ । कर्जाको अत्यधिक प्रवाह, त्यो पनि अनुत्पादक क्षेत्रमा, र सरकारी खर्चमा जवाफदेहिताको कमीले गर्दा आर्थिक वृद्धिमा अपेक्षित योगदान हुन सकेको छैन । निर्माण तथा सेवा क्षेत्रका भुक्तानी समस्याले निजी क्षेत्रको लगानी र रोजगारी सिर्जनामा नकारात्मक प्रभाव पारेको छ । मौद्रिक नीतिमा धेरै भरोसा गरेपछिको असर
विश्वका धेरै देशले कोरोनापछि वित्तीय र राजस्व नीतिको संयोजनमार्फत पुनरुत्थानको प्रयास गरे । तर नेपाल भने मौद्रिक नीतिमा मात्र निर्भर रह्यो । यो एकतर्फी दृष्टिकोणले अर्थतन्त्रमा आवश्यक ऊर्जा भरिन सकेन । आर्थिक सन्तुलन कायम राख्न अब बहुआयामिक नीति संयोजन अपरिहार्य देखिन्छ । विश्वव्यापी संकट र नेपालमाथिको प्रभाव
संयुक्त राष्ट्रसंघले हाल विश्वलाई ‘पूर्ण आँधी’को अवस्थामा रहेको बताउँदा त्यसको असर नेपालमा खुला र आयातमा निर्भर अर्थतन्त्रमा झन् गहिरो रूपमा परेको छ । विश्वभर जलवायु अस्थिरता, द्वन्द्व, शरणार्थी संकट, सैन्य खर्चको वृद्धि र सामाजिक असमानताले आर्थिक स्रोतमा कटौती गरिरहेको छ । स्टकहोम पिस रिसर्च इन्स्टिच्युट अनुसार, २०२४ मा मात्र सैन्य खर्च ९.४ प्रतिशतले बढेर २.७ ट्रिलियन डलर पुगेको छ । यस्तो अवस्थामा स्वास्थ्य, शिक्षा र पूर्वाधारमा आवश्यक अन्तर्राष्ट्रिय लगानी घट्दै गएको छ । वैदेशिक सहायता घट्दै जाँदा सिर्जिने समस्याहरू
धनी देशहरूले वैदेशिक सहायता कटौती गर्दा नेपालमा यसको प्रत्यक्ष असर देखिन्छ । अमेरिकाले नेपालमा स्वास्थ्य क्षेत्रमा दिने भनिएको ९५ अर्बभन्दा बढीको सहायता रोकेको सन्दर्भमा देखिएझैं, दाताहरूको प्राथमिकता परिवर्तनले विकास योजनाहरू प्रभावित भएका छन् । ओइसिडीका अनुसार सन् २०२५ मा सहायता १७ प्रतिशतले झर्ने छ । यस्तो अवस्थामा घरेलु स्रोत परिचालनको प्रभावकारिता वृद्धि गर्नु, अनुदानको सट्टा ऋणद्वारा आउने सहायताप्रति सचेत रहनु अत्यावश्यक देखिन्छ । अन्तर्राष्ट्रिय ऋणको बढ्दो प्रवृत्ति र जोखिम
विकासशील देशहरूमा ऋणमार्फत सहयोग बढ्दो छ । सन् २०२१–२२ बीच अनुदान आठ प्रतिशतले घट्दा ऋण ११ प्रतिशतले बढेको तथ्यांकले यस्तो संकेत गर्छ । ऋणको बोझ बढ्दा ऋण सेवा खर्चमा जाने रकमले स्वास्थ्य, शिक्षा, पूर्वाधार विकासजस्ता क्षेत्र ओझेलमा परिरहेका छन् । नेपालको सन्दर्भमा पनि कूल गार्हस्थ उत्पादनको ४९ प्रतिशतभन्दा बढी ऋणको अनुपात पुगेको छ भने चालु वर्षको बजेटमा २२ प्रतिशतभन्दा बढी रकम ऋणको साँवाब्याज तिर्न छुट्ट्याइएको छ । व्यापार युद्ध र विश्वव्यापी वित्तीय अस्थिरता
अमेरिका–चीन व्यापार युद्ध, र अन्य राष्ट्रहरूबीचको भूराजनीतिक तनावले विश्व व्यापार प्रवाहलाई अस्थिर बनाएको छ । यस्तो अवस्थामा विकासशील मुलुकहरूको निर्यात क्षमतामा ह्रास आएको छ । विश्वबजारको अनिश्चितता, मुद्रा अवमूल्यन, लगानी प्रवाहमा रोकावटजस्ता समस्याले नेपाली अर्थतन्त्र प्रभावित हुँदै गएको छ । अन्तर्राष्ट्रिय मुद्रा कोषका अनुसार सन् २०२५ मा विश्वको आर्थिक वृद्धि केवल २.८ प्रतिशत रहने छ । यस्तो सुस्त अवस्थाले नेपालजस्ता देशका वित्तीय प्रवाह, विनिमय दर र आयात लागतमा गहिरो असर पार्ने छ । जलवायु परिवर्तनको आर्थिक असर
जलवायु परिवर्तनबाट नेपालको कूल गार्हस्थ उत्पादनमा वार्षिक १.५ देखि दुई प्रतिशतसम्मको क्षति भइरहेको छ । सन् २०५० को दशकसम्म यो घाटा तीन प्रतिशत पुग्ने प्रक्षेपण छ । धान, मकै, बाली उत्पादनमा गिरावट, बाढीपहिरोबाट पूर्वाधारको क्षति र पर्यावरणीय संकटले आर्थिक पुनर्निर्माणमा ठूलो बोझ थप्ने छ । जलवायु परिवर्तनले वित्तीय प्रणालीमा जोखिम बढाउने छ, जसले सरकारी र निजी दुवै लगानीमा असहजता ल्याउने सम्भावना छ । दक्षिण एसियाली भूराजनीति र क्षेत्रीय आर्थिक निष्क्रियता
भारत–पाकिस्तान द्वन्द्व र अन्तरक्षेत्रीय अविश्वासका कारण दक्षिण एसियाली क्षेत्रीय व्यापार केवल पाँच प्रतिशतमा सीमित छ । दक्षिणपूर्वी एसियामा यो अनुपात २५ प्रतिशतभन्दा बढी छ । यस्तै नीतिगत अड्चनले साझा पूर्वाधार निर्माण, मूल्य शृंखलामा सहकार्य, र क्षेत्रीय निर्यातमा विविधीकरणमा ठूलो अवरोध खडा गरेको छ । नेपालको अर्थतन्त्र यस्तो असहयोगी भूराजनीतिक घेराबाट पनि प्रभावित हुँदै आएको छ । बजेट व्यवस्थापन र नयाँ सार्वजनिक व्यवस्थापनको आवश्यकता
नेपालको बजेट निर्माण र कार्यान्वयन पद्धति परम्परागत ढर्रामा आधारित छ । उदाहरणस्वरूप, सन् १९८० को दशकमा न्युजिल्याण्डले अपनाएको परिणाममुखी बजेट प्रणाली आज पनि अन्तर्राष्ट्रिय अभ्यासमा अनुकरणीय मानिन्छ । यस ढाँचामा परिणामलाई प्राथमिकता दिइन्छ, नीति र कार्यान्वयनबीच स्पष्ट जिम्मेवारी बाँडफाँड हुन्छ, र वित्तीय पारदर्शितामा जोड दिइन्छ । नेपालको बजेटमा यस्ता अवधारणा अझै प्रभावकारी रूपमा कार्यान्वयन भएको छैन । संरचनागत कमजोरी
नेपालको आर्थिक विकासमा सबैभन्दा ठूलो अवरोध भनेको कम उत्पादकत्व र औद्योगिक क्षेत्रको खस्किँदो अवस्था हो । उत्पादन र रोजगारी सिर्जना गर्नुपर्ने समयमै ती क्षेत्रहरू सुस्त छन् । पर्यटन, कृषि, ऊर्जाजस्ता सम्भाव्य क्षेत्रहरूमा पूर्वाधार अभाव, नीति अस्पष्टता, र निजी क्षेत्रको सहभागिता न्यून छ । रेमिट्यान्समा निर्भरता पनि बढ्दो छ, जसले ‘डच डिजिज’ को खतरा बढाएको छ । यसले उत्पादन क्षेत्रमा लगानी घटाउँछ र आयातमुखी अर्थतन्त्र बनाउँछ । वित्तीय क्षेत्रको जोखिम र नियमनको चुनौती
नेपालको बैंकिङ क्षेत्रले खराब ऋण, कमजोर नियमन, र पारदर्शिताको अभावको समस्या खेपिरहेको छ । एफएटिएफले नेपालको नियमन प्रणालीलाई असन्तोषजनक मानेर ‘ग्रे लिस्ट’मा राखेको छ । यसले अन्तर्राष्ट्रिय लगानीकर्ताको भरोसा गुमाउने र वित्तीय लेनदेनमा अवरोध ल्याउने खतरा बनाएको छ । एफएटिएफले औंल्याएका तीन मुख्य क्षेत्र– घरजग्गा वित्त, सीमापार रेमिट्यान्स, र असामान्य वित्तीय लेनदेनमा स्वचालित निगरानी प्रणाली आवश्यक छ । तर, नेपाल राष्ट्र बैंकको क्षमता अझै सुदृढ बनाइनु आवश्यक छ । ऋणको व्यवस्थापन र खर्चको प्राथमिकता पुनरावलोकन
विकास खर्चमा निकै ढिलाइ हुनु, बजेट खर्चको अधिकांश हिस्सा साधारण खर्चमा जानु र संघ–प्रदेश–स्थानीय तहबीच समन्वयको अभावले समग्र अर्थतन्त्रलाई कमजोर बनाएको छ । चालु खर्चमा ६५ प्रतिशत बजेट छुट्याइँदा पूर्वाधार विकासको सम्भावना सीमित हुन्छ । राजस्व वृद्धिका लागि कर प्रशासनमा सुधार, कर छुट नीतिमा पुनरावलोकन र आर्थिक क्षेत्रको औपचारिकता आवश्यक छ । संघीयता र वित्तीय स्रोतको वितरण
संघीयताको सफल कार्यान्वयनका लागि संघीय, प्रदेश र स्थानीय तहबीचको वित्तीय स्रोतको पारदर्शी वितरण आवश्यक हुन्छ । तर संघको स्रोत खुम्चिँदा प्रदेश र स्थानीय तहको वित्तीय स्वायत्तता संकुचित हुँदै गएको छ । यसले संघीय शासन प्रणालीप्रतिको जनविश्वास घटाउने सम्भावना छ । समाधानका उपायहरू
नीतिगत समन्वयः मौद्रिक, वित्तीय र औद्योगिक नीतिबीच समन्वय आवश्यक छ । परिणाममुखी बजेट प्रणालीः न्युजिल्याण्ड मोडलजस्तै पारदर्शी, जवाफदेही र परिणाममुखी बजेट ढाँचा अपनाउनुपर्छ । निजी क्षेत्रको परिचालनः लगानीमैत्री वातावरण सिर्जना गर्दै विदेशी र स्वदेशी निजी क्षेत्रलाई आकर्षित गर्नुपर्ने छ । संस्थागत सुधारः नियमनकारी संस्थाहरूमा दक्षता वृद्धि, स्वचालित निगरानी प्रणालीको स्थापना र एफएटिएफको मापदण्डअनुसार सुधार कार्यान्वयन आवश्यक छ । जलवायु वित्तः अन्तर्राष्ट्रिय जलवायु कोष र अनुकूलन कार्यक्रमहरूबाट थप स्रोत परिचालन गर्न कूटनीतिक प्रयास गर्नुपर्छ । संघीय वित्तीय प्रणाली सुदृढीकरणः स्पष्ट कार्यविभाजन, स्रोतको समुचित बाँडफाँड र वित्तीय अनुशासन अनिवार्य हुनुपर्छ । नेपालको अर्थतन्त्र चुनौतीको चक्रमा फसेको अवस्था हो । यसबाट निस्कन ठोस नीति, कार्यान्वयन क्षमताको सुधार, र समग्र आर्थिक संरचनामा पुनर्संरचना आवश्यक छ । बाह्य निर्भरता घटाउँदै उत्पादनशीलता र संस्थागत क्षमता विकासमा केन्द्रित भएर मात्र अर्थतन्त्रलाई पुनः लयमा ल्याउन सकिन्छ । (लेखक अर्थ सवाल साप्ताहिकका सम्पादक तथा नेपाल पत्रकार महासंघ काठमाडौं शाखाका सचिव हुन्)। "
को बन्ला त्रिविको उपकुलपति ?,"-टेकराज पौडेल। काठमाडौं, २८ बैशाख । देशको सबै भन्दा ठूलो र पुरानो विश्व विद्यालय हो त्रिभुवन विश्व विद्यालय । जुन विश्व बिध्यालय करिब डेढ महिनादेखि उपकुलपतिविहीन छ । उपकुलपति डा. केशरजङ्ग बरालले राजीनामा दिएपछि यसको नेतृत्वमा को आउलान् भनेर बहश र चर्चा शुरु भएको छ । कुलपति तथा प्रधानमन्त्री केपी शर्मा ओलीले विश्व बिध्यालयको प्राध्यापक कर्मचारी, विद्यार्थी र सरकारसम्मको समन्वयमा काम गर्न सक्ने परिपक्क योग्य र विश्व विध्यालयको हितमा काम गर्न सक्ने नेतृत्वको खोजी भएको सहजै अनुमान लगाउन सकिन्छ । अघिल्लो नेतृत्वले नयाँ आएका प्रधानमन्त्री एवम् कुलपतिसँग विश्व विद्यालयको समस्या र समाधानका विषयमा कुलपतिसङ्ग समन्वय गर्ने काम त जहाँसुकै जावोस् मिलेर काम गर्न अनिक्षा देखाउँदै राजिनामा दिएर अनुहार लुकाए । यसै कारण पनि डेढ महिनासम्म खाली रहन गएकोले प्रधानमन्त्रीबाट यथाशिघ्र शिक्षा नेतृत्वसँग प्रकृया अगाडी बढाउन आग्रह गरिरहेका बुझिन्छ । अघिल्लो हप्तासम्म विश्व विद्यालयको उपकुलपतिको नाममा विद्वान विभिन्न ब्यक्तित्वहरु नाममा चर्चा चले पनि पछिल्लो समय प्रधानमन्त्री कार्यालय सचिवालयमा प्रा. डा मोतिलाल शर्मा भुषालको नाम चर्चा हुन थालेको छ । त्रिभुवन विश्व विद्यालय रसायन शास्त्रका विभाग प्रमुख विद्वान व्यक्तित्व प्रा. डा. शर्मालाई उपकुलपति बनाउन पर्ने लबिङ्ग शुरु भएको हो । को हुन प्रा.डा. मोतिलाल शर्मा भुषाल ?। विगत ३० बर्षदेखि त्रिभुवन विश्व विद्यालयको रसायन शास्त्रका प्राध्यापक, शालिन बौद्धिक र सबैका प्रिय गुरु हुन्। करिब एक दर्जन पुस्तकका लेखक र सहलेखन कार्यका साथसाथै रसायनशास्त्रीको नाताले कतिब ३ दर्जन मिडियामा उनका रसायन शास्त्र सम्बन्धी लेख÷रचना प्रकाशित भएका छन्। सबैलाई मिलाउन सक्ने क्षमता भएका भुषाल। त्रिभुवन विश्व विद्यालय अन्तर्गतको एमाले निकटको प्राध्यापक सङ्गठनको पनि निकै लामो समयदेखि उपल्लो नेतृत्वमा रहेर काम गरिरहेकाले पनि प्रगतिशील प्राध्यापक सङ्गठनले पनि भुषाललाई नै अघि सार्न चाहेको देखिन्छ । सङ्गठनले भुषालमा अथाह क्षमता र सम्भावनाको खानी भएको र सङ्गठनलाई अत्यन्तै माया गर्ने भएकोले उनकै सम्मानको खातिर पनि भुषाललाई अघि बढ्न आग्रह गरेको बुझिन्छ । हुन त उपकुलपतिको लागि धेरैको दौड धुप चलेको बताइन्छ । बालुवाटार श्रोतका अनुसार त्रिभुवन विश्व विद्यालयका पूर्वरजिस्ट्रार डिल्लिराज उप्रेती, जलवायु तथा मौसम विभागका पूर्वप्रमुख डा. दिपक अर्याल त्यसैगरी विगतमा विभिन्न जिम्मेवारीमा रहेर क्षमताको प्रदर्शन गरिसकेका डा. उपेन्द्र कोइराला पनि चर्चाको शिखर मै छन् । यसैगरी बर्तमान निमित्त उपकुलपति डा. खड्क केसीको सम्भावना पनि उत्तिकै रहेको बताइन्छ । "
"‘अरुले आएर देश बनाइदिन्न, हामी सबै मिलेर विकास गर्नुपर्छ’","-केपी शर्मा ओली
आज खुशीको कुरा हो । गोन्द्राङ–पुुल्चोक खण्ड एसियाली मापदण्डको सडकको कार्यसम्पन्न भएर उद्घाटन भएको छ । कार्यसम्पन्न हुनुु खुशीको कुरा हो । कार्यसम्पन्न भएर यो उद्घाटित भएको छ । यस अवसरमा यो कार्यमा सहयोग र सहयोगी हात अगाडि बढाउने सबैलाई धन्यवाद भन्न चाहन्छुु । यसमा योगदान गर्ने झन् योगदानका पात्र हुँदै हुनुहुन्छ । वास्तवमा यो पूर्व–पश्चिम राजमार्गलाई एसियाली स्ट्याण्डरमा विकास गर्नुथियो र यसलाई यसै ठाउँबाट मैले सुरु गर्न किन चाहे भने बुुटवल–भैरहवा पनि यहाँबाट नजिकै पर्छ, हेटौडा–विरगञ्ज पनि नजिकै पर्छ, काठमाडौँ जाँदा पनि सेन्टर नै पर्छ, पोखरा जाँदा पनि सेन्टर पर्छ । यो सबै ठाउँको सेन्टर छ । विकासको हिसाबले, पर्यटकीय हिसाबले, शिक्षा, स्वास्थ्यका हिसाबले र अनेक हिसाबले यो केन्द्रको रुपमा छ । यसलाई तदअनुसार नै भरतपुरलाई विकास गर्नुपर्छ, चितवनलाई विकास गर्नुपर्छ भन्ने मेरो धारणा हो । त्यसअन्तर्गत नै यस ठाउँबाट सुरु गर्नुपर्छ भनेर नै मैले सडक विकासको काम एसियाली मापदण्डमा निर्माणको काम यहीँबाट थालिएको थियो । यहाँहरु सबैलाई थाहा छ, सोच कसैले बनाउनुुपर्छ । त्यस सोचलाई अगाडि बढाउन सबैको साथ चाहिन्छ । सबैको तत्परता चाहिन्छ, सबैको योगदान चाहिन्छ । जजसले जहाँबाट योगदान पुु¥याउन सकिन्छ, सबैको योगदान चाहिन्छ । त्यसैकारण अघि मैले भनेको हुँ, यसमा योगदान गर्ने सबै धन्यवादका पात्र हुनुहुन्छ । देश अनेक उचार चढावहरुबाट अगाडि बढ्दै आएको छ । यद्यपि २०४७ सालभन्दा पछि हामी यत्ति अल्झिनुु र अल्मलिनुु हुँदैनथ्यो होला । योभन्दा अलिक लोकतान्त्रिक मूल्य मान्यताअनुसार सुशासनको काम र देशलाई विकासको मार्गमा तीव्रताका साथ अगाडि बढाउने काममा हामी बिना अल्मल तीव्र गतिमा लाग्नुु पर्दथ्यो होला । आफ्नो ठाउँमा आआफ्नो भूमिकामा रहेर भूमिका पूरा गर्नु पर्दथ्यो । केही कमिहरु रहेका छन् । अलिक ढिला भएको छ तर विकासले गति लिएको छैन भन्ने कुरा होइन । हामीले सडकमा काफी उन्नती गरेका छौं । यसभन्दा अघिल्लो मेरो प्रधानमन्त्रीत्वकालमा मैले देश विकासमा पूर्वाधारमा जोड दिनुुपर्दछ, आधारभूत रुपमा पूर्वाधार तयार भएपछि अरु विकासलाई त्यस पूर्वाधारमा, त्यस जगमा टेकेर अगाडि बढ्न सकिन्छ भनेर कामहरु अगाडि बढाएको थिए । त्यसमा पनि कनेक्टिभिटी, विद्युुतजस्ता कुराहरु आवश्यक छ । कनेक्टिभिटीमा बाटा पुलहरु, हवाइ यातायात त पर्ने नै भयो, गर्मी ठाउँबाट चिसो ठाउँमा फुत्त गएर आराम गर्नुप¥यो भने केवलकार चाहियो, एकैछिनमा पुुग्ने, प्रदूूषणको पनि समस्या छैन । सञ्चारको राम्रो प्रबन्ध हुनुुप¥यो, सञ्चारको विकास हुनुुप¥यो । त्यसकारण ७७ वटै जिल्लामा अप्टिकल फाइबर ओछ्याएर इन्टरनेट पुु¥याउने कार्यहरु तीव्रताका साथ गर्नुपर्छ भनेर मैले नै सुुरु गरेको हुँ । त्यो पूरा भएको छ । आज इन्टरनेट सेवा केही दुुर्गम ठाउँहरुमा पुुग्दैन तर आमरुपमा भन्ने हो भने इन्टरनेट सेवा पुुगेको छ । जहाँ पुुग्दैन, जहाँ पुुगेको छैन र जहाँ अत्यावश्यक छ, जस्तै अस्पताल, विद्यालय त्यहाँ दूरसञ्चार कर्पोरेशनबाट हामी बन्दोवस्त गर्न सक्छौं । त्यसै गरेर अरु विभिन्न पूर्वाधारका क्षेत्रहरुका साथै यस बीचमा विद्युत उत्पादनमा असाधारण र उल्लेख्य प्रगति भएको छ । खेलकुुदका क्षेत्रमा जम्मा एउटा दशरथ रंगशाला थियो । त्यो पनि २०७२ सालको भूकम्पले भत्काएपछि देश रंगशालाबिहीन थियो । अहिले देशका विभिन्न ठाउँमा विभिन्न रंगशालाहरु निर्माण भइरहेका छन् । दशरथ रंगशाला निर्माण भएको छ, पोखरा रंगशाला निर्माण भएको छ, सुर्खेत रंगशाला निर्माण भएको छ । अरु पनि रंगशालाहरु निर्माण भएका छन् र काम अगाडि बढिरहेको छ । एकैचोटी हामीले यति धेरै कामहरु गरिरहेका छौं । हामीले विकासको गतिलाई अगाडि बढाएका छौं । खानेपानीको क्षेत्रमा भन्ने हो भने आश्चर्यचकित भइन्छ । अहिले विश्व बैंकले तथ्याङ्कहरु निकालेको छ । जो हामी आफैँ पनि आश्चर्य लाग्ने खालका तथ्याङ्कहरु छन् । यस बीचमा अलिकति गति अवरुद्ध भएको थियो । त्यसका पछाडि केही राजनीतिक कारणहरु थिए । तर ती कुराहरुलाई पनि हामीले सल्टाएका छौं र विकासको गतिलाई अब तीव्रता दिएका छौं । विकासका लागि स्थिरता र स्थायित्व चाहिन्छ, अहिले देशका प्रमुख दुुई पार्टीहरु मिलेर स्थायित्व र स्थिरता दिने संकल्प र अठोटका साथ अघि बढिएको छ । स्थिरताका साथ देश विकासको कामलाई तीव्रता दिइएको छ । अहिले सुशासन र देश विकासको कामलाई अगाडि बढाइएको छ । अहिले एउटा मान्यता स्थापित भएको छ, जोसुकै होस्, कानुन तोड्छ, देशमा विध्वंस मच्चाउन खोज्छ, देशमा संविधान विपरीतका क्रियाकलाप गर्छ वा खासगरी अपराधिक क्रियाकलाप गर्छ भने कोही पनि कानुनभन्दा माथि हुन सक्दैन । त्यस कुरालाई वर्तमान सरकारले कोही पनि कानुुनभन्दा माथि छैन भन्ने कुरा बताइरहेको छ । शान्ति सुुव्यवस्था, भ्रष्टाचार नियन्त्रणका यी कामहरु दृढताका साथ गरिने छ । सुशासनको प्रत्याभूति गर्दै जनतालाई राम्ररी सेवा सुविधाहरु यथाशक्य क्षमता अनुसार उपलब्ध गराउँदै जाने, त्यसका निम्ति पूर्वाधार र अन्य मानव संशाधनको पक्षसमेत विकास गर्दै जाने, शिक्षा र स्वास्थ्यका क्षेत्रमा विकास गर्दै अगाडि बढ्ने नीतिका साथ हामी अगाडि गइरहेका छौं । त्यसैको फलस्वरुप अघि भर्खर मैले कुरिनटारमा इच्छाकामना गाउँपालिका भवनको उद्घाटन गरेर आएँ । यहाँ बाटो शिलान्यास भएको होइन, निर्माण कार्य सम्पन्न भएको हो । शिलान्यास त भयो बन्ला कि नबन्ला भन्ने कुरा होइन, बनिसकेपछिको यो उद्घाटन हो । त्यसकारण काम हुन्छ, हुँदैछ काम भइरहेको छ र हुनेछ भन्ने कुराको एउटा दृष्टान्त हो । एक ठाउँमा मात्रै होइन, देशभरी पूर्व–पश्चिमका आठ खण्डमा यसलाई विभाजन गरेर यसको स्तरोन्ती हुँदैछ । मध्यपहाडी राजमार्ग निर्माण कार्य तीव्रताका साथ हुँदैछ । मदन भण्डारी राजमार्ग केही केही कारणहरु, जस्तै पहिलेकै बाटोसँग जोडेर लानुु पर्ने अवस्था छ, केही वनका र निकुञ्जका आरक्षजस्ता कारणले केही केही ठाउँमा अझै ती समस्याको समाधान गरेर निर्माण गर्नुपर्नेछ । नत्रभने कामहरु लगभग सम्पन्न भएका छन् । हुलाकी राजमार्ग मैले भनिरहनुु परेन । अलिकति आरक्षले गर्दा ठोरीदेखि यता रोकिएको छ । चितवनको खासगरी तीन नम्बर क्षेत्र माडी र पश्चिमको क्षेत्रलाई जोड्ने ठाउँमा बाटो छुटेको छ । नारायणीमा थप पुलको विकास गर्नुपर्नेछ । नारायणीको तटबन्धलाई सम्पूर्णरुपमा निकट भविष्यमा सुदृढ ढंगले सम्पन्न गर्नुपर्दछ । यी कुराहरु तर्फ सरकारको ध्यान गएको छ । यो जिल्ला बहुतै ऐतिहासिक जिल्ला छ । यहाँको इतिहास अहिलेको मात्रै होइन, यस ठाउँको इतिहास त्रेतायुुगदेखिको छ । रामजन्मदेखिको इतिहास छ । त्यहाँदेखिको लामो इतिहास छ । यो भूूभाग हाम्रो वास्तवमा एउटा सभ्यताको सुरुवात भएको भूभाग हो । जनकपुरजस्ता, चरताजस्ता ठाउँहरु वा अरु विभिन्न ठाउँहरु, त्यसपछि द्वापरयुुगमा विभिन्न दार्शनिकहरुको यहाँ जन्म भएको थियो । तीन हजार वर्षभन्दा यताका मात्रै कुरा गर्ने हो भने स्वास्थ्य विज्ञान, त्यसको पुरानो इतिहास छ । त्यसलाई हामीले विकास गर्न सकिराखेका थिएनौं । अहिले हामी ध्यान दिइरहेका छौं । त्यस क्षेत्रमा पनि आयुर्वेद र परम्परागत उपचार पद्धति, हाम्रा जडिबुुटीहरुको समेत विकास गरेर हामी लिएर जाँदैछौं । यहाँ क्यान्सर अस्पताल, टिचिङ अस्पताल र अरु विभिन्न अस्पतालहरु बनेका छन् । त्यसबाट विद्यार्थीहरु उत्पादन भइराखेका छन् । अब धेरै नयाँ नयाँ कुराहरु यहाँका अस्पतालहरुले गर्दै छन् भन्ने कुरा मैले थाहा पाएको छुु । तसर्थ, यस ठाउँलाई हामीले त्यसैगरी एउटा फराकिलो पन र फराकिलो मनका साथ यसलाई विकास गर्नुुपर्छ । म धेरै कुरा देख्दै, भोग्दै र पचाउँदै आएको मान्छे हुँ । जे आउँछ मज्जाले पचाउँछ भनेको जस्तै म सबै कुरा डाइजेष्ट गरिहाल्छुु । तर, अहिले चुनाव लागेको पनि छैन, चुनाव प्रचार गर्नु प¥या पनि छैन । त्यतापट्टि गइहाल्नुुपर्ने आवश्यकता पनि छैन । म सबैलाई आग्रह गर्न चाहन्छुु, सधैं राजनीति मात्रै, सधैं चुनाव मात्रै होइन, हामीले विकासमा ध्यान दिऊ । हामीले एक भएर देश बनाउनुु पर्नेछ । मदभेदमा होइन, एकतामा जोड दिउँ । विचारमा र अरु कुरामा विविधता हुनसक्छ तर देशको विकास गर्ने कुरामा मतभेद नराखौं । देशको विकास गर्नुपर्छ, सबैले विकास गर्नु पर्छ । हामी सबै मिलेर विकास गर्ने हो । अरुले आएर हाम्रो देश बनाउँदैन, कसैले बनाइदिंदैन । जे सहयोग मान्छेहरु वा देशहरुले गर्ने गरेका थिए, अहिले विभिन्न सहयोगहरु धरापमा पर्ने गरेको हामीले देखेका छौं । अरुको भर पर्दा के हुँदो रहेछ, कतिवटा देशले अरुका बलमा लड्ने लडाइँ, अरुका बलमा गरिने विकास यी सबै कुरा पनि हामीले देखेका छौं, काम लाग्दैन । आफ्नो बलमा, आफ्नो राष्ट्रिय एकताका साथ एकजुट भएर हामीले अगाडि बढेर हामीले विकास गर्नु पर्छ । त्यसरी मात्रै हामीले हाम्रो देशलाई सुदृढ गर्न सक्छौं, एकताबद्ध गर्न सक्छौं, हाम्रो राष्ट्रियतालाई मजबुुत पार्न सक्छौं, हाम्रो अर्थतन्त्रलाई बलियो बनाउन सक्छौं, हाम्रो डेमोक्रेसीलाई मजबुत पार्न सक्छौं । त्यसकारण डेमोक्रेसीलाई मजबुुत पार्ने, राष्ट्रियता बलियो बनाउने, सुशासन र विकासको गतिलाई अगाडि बढाउने कुरामा एकजुटताका साथ अगाडि बढ्न म सबैलाई आग्रह गर्न चाहन्छुु । अहिले एसियन स्ट्याण्डरको भनेर हामीले झण्डै सात ९६.०८० किलोमिटर एसियन स्ट्याण्डरमा एउटा बाटो पहिलो बनाएका छौं । यो हाइवे पूर्वदेखि पश्चिमसम्म (काकडभिट्टादेखि गड्डाचौकीसम्म) यो स्ट्याण्डरको बाटो हुनुुपर्दछ । एउटा कुरा के भन्दा यत्तिकै फराकिलो, यत्तिकै सुविधा सम्पन्न ग्रामीण क्षेत्रमा पनि बनाउनुुपर्ने अथवा खाली क्षेत्रमा पनि बनाउनुुपर्ने वा जंगल क्षेत्रमा पनि बनाउनु पर्ने भन्ने हुँदैन । यो शहरी क्षेत्रमा भएको हुनाले एउटा नमुना हो । यो भन्दा अलिक साँघुराले पनि एसियन स्ट्याण्डर हुन्छ । त्यसकारण हामीले शहरी क्षेत्रमा चौडा बाटाहरु बनाएका छौं, हाइवेलाई पनि र अरु बाटाहरुलाई पनि ताँकी शहरका सवारीका चाँपहरुदेखि लिएर सबै कुरालाई ध्यानमा राखेर । जेहोस् यसलाई हामी चौडा गर्दैछौं, अघि पनि मैले भनेँ आठ खण्डमा हामीले निर्माण कार्य अगाडि बढाएका छौं, सबै ठाउँलाई एसियन स्ट्याण्डरमा बनाउने भनेर । यसमा आठ लेनभन्दा ठूलो छ, फुटपाथ पनि चौडा छ । यस्ता बाटाहरु शहरी क्षेत्रमा निर्माण गर्दै जानुपर्छ । मुख्यमन्त्रीजीले भन्नुभयो, बनाउँदै फेरि भत्काउँदै, भत्काउँदै बनाउँदै, एउटा नाममा भत्काउने त्यसो नगरौं । कुनै चिजको निर्माण सम्पूर्ण रुपमा एकैचोटी गरौं । ढलको निर्माण, खानेपानी पाइपलाइनको विस्तार, बिजुली वा टेलिफोनको छ भने बाटो निर्माण हुनुुभन्दा अगाडि गर्नु पर्छ । यति स्ट्याण्डरको बाटो बनाएपछि फेरि गैती लिएर बीचमा टङ्¥याङ टङ्¥याङ खन्ने खालका कामहरु बीचमा गर्नु हुँदैन । त्यसका लागि पहिले नै समग्र डिजाइन गर्नुपर्छ । डिजाइनिङभित्र सर्भिस लेनहरु, अरु सबै कुराको हामीले प्रबन्धहरु गरेका छौं । त्यसरी नै अगाडि बढाउनुपर्छ । यो स्ट्याण्डरमा सडक बनेको छ, म खुशी व्यक्त गर्न चाहन्छु । देश नै विकासको बाटोमा अगाडि बढ्दै छ । यहाँका जनताहरुलाई यो सुुविधा उपलब्ध भएको छ, म बधाई भन्न चाहन्छुु । यहाँका सबै जनताले साथ र सहयोग दिनुुभएको छ । म महानगरपालिका र अन्य पालिकाहरुलाई धन्यवाद दिन चाहन्छु । यहाँका नागरिकहरु कतिले आफू बसोबास गरिरहेको ठाउँ छोड्नुुपरेको होला । विसं २०२२ मा यसको निर्माण गर्ने कार्यको सुुरुवात भयो भनौं अथवा लगभग परिकल्पनाको स्थितिबाट अगाडि बढ्न थाल्यो । त्यसबेलादेखि बसिरहेका ठाउँहरु हुनसक्छन् । ती छोड्नुु परेको होला । जेसुकै भए पनि आफ्नो घर भत्किँदा मान्छेलाई रमाइलो लाग्दैन तर देशको विकासका लागि त्यस्तो कामहरु गर्नुपर्ने हुन्छ । त्यसको वैकल्पिक व्यवस्था गर्नुपर्ने हुन्छ । वैकल्पिक व्यवस्था पहिला नगरिएको भए पनि आजको समयमा र जनताका पीरमर्काप्रति हामी अत्यन्त संवेदनशील छौं । त्यसकारण जनतालाई परेका पीरमर्काहरुको वैकल्पिक व्यवस्था गरेर नै अगाडि बढेका छौं र त्यसै गरी अगाडि बढ्छौं । म यस सफलताका लागि खुुशी व्यक्त गर्दै बधाइ र शुुभकामना भन्न चाहन्छुु । नयाँ वर्ष पनि भर्खरै प्रारम्भ भएको छ । नयाँ वर्ष अझै ३६० दिन चोखै बाँकी छन् । यी सबै दिनहरु सबैका निम्ति सुखमय, सफलताका र सुुस्वास्थ्यका दिनहरु रहुुन् । धेरै धेरै शुुभकामना छ । (सम्माननीय प्रधानमन्त्री केपी शर्मा ओलीले ५ वैशाख, २०८२ मा पूर्व–पश्चिम राजमार्गको पुल्चोक–गोन्द्राङ सडकको उद्घाटनसभालाई गर्नुभएको सम्बोधनका आधारमा स्वकीय सचिवालयबाट तयार गरिएको ।)। "
सौताको रिसले पोइको काखमा पिसाब फेर्न सकिँदैन !,"–टेकराज पौडेल। कुनै पनि देशले समृद्धि हासिल गर्न २००/३०० वर्ष लाग्छ । आजको अमेरिका, युरोप पनि आज जुन विकासको गतिमा छन्, तिनीहरु कम्तिमा २५० वर्षको निरन्तर विकासको गतिमा छन् र आजको वैभव कायम गरेका हुन् । विकासले खुशी ल्याउन पर्ने हो तर अमेरिकाकै कुरा गर्नुहुन्छ भने विकासले त चरम सुख ल्याए होला । तर स्कुल गएको १२ वर्षको छोरा सकुशल घर आउँछ कि स्कुलमै साथीसंगी र शिक्षक शिक्षिकालाई गन पड्काएर सिध्याएर प्रहरीको कब्जामा पुग्यो भन्ने ग्यारेन्टी छैन । युरोपका विकाशिल देशको हाल पनि त्योभन्दा फरक छैन । विकासको सङ्गती नमिल्दो रहेछ । ५ हजारको ढाका टोपी लगाएका मान्छेको जुत्ताको तलवा फाटे जस्तै हो । हो, नेपालमा हामीले विकासको मोडल विकास गरेको धेरै भएको छैन । २०७४ सम्म विकासको अधिकार पहुँचवाला कै थियो । त्यसपछि पनि पालिकामा टाउको गनेर पैसा जान थालेको छ तर अझै पनि संघीयतामा मुलुक गयो भने पनि केन्द्र सरकारले नै तल पठाउने बजेट निकै कम मात्र छ । स्थानिय तहको सरकारले विकास खर्च गर्ने ल्याकत अझै विकास गरेका छैनन भन्ने विश्वासमा छन् । जसले गरे पनि जसरी भए पनि सडक सञ्जाल नै विकास हो । देशमा अब पूर्वपश्चिमका तीन राजमार्ग पूरा हुँदै छन् । हुलाकी राजमार्ग, पूर्वपश्चिम लोकमार्ग, पुष्पलाल मार्ग अब पूरा हुने स्थितिमा छन् । चुरेको नजिकै मदन भण्डारी राजमार्गले पनि जनतालाई विकाससँग जोड्ने भएको छ । उत्तर दक्षिण जोड्ने (सुनसरी–किमाङ्गथान्का, काठमाडौं–रसुवा, नारायणघाट–कोरोला नाका, नेपालगन्ज हुम्ला–हिल्सा) करिब आधा दर्जन सडकमार्गहरु पूरा हुने स्थितिमा छ । हवाई मार्गको लागि तीन वटा अन्तर्राष्ट्रिय एअरपोर्ट बनेका छन् भने डोमेस्टिक एअरपोर्ट १८/२० वटाले १८ घण्टा यात्रु बोकेर उड्न सक्ने अवस्थामा छन् । आज पनि मुलुक लोककल्याणकारी राज्यजस्तो छ । पौने तीन करोड जनसंख्या भएको नेपालमा ३९ लाख नेपालीले वार्षिक ५० हजार मासिक नगद बुझ्ने गरेका छन् । एक लाखसम्मको वार्षिक औषध उपचार खर्च पाउने घरसंख्या ६० लाख छ । एकदेखि ५ वर्षसम्मका बालबलिकाको पोषण बापतको मासिक ६०० भत्ता बुझ्ने परिवार १४ लाख छ । बालबालिकाको लागि विद्यालयमा खाजा खाने कम्तिमा ५ लाख विद्यार्थी छन् । सामाजिक सुरक्षा कोषमार्फत अनौपचारिक क्षेत्रमै काम गरेका मान्छेले सरकारी कर्मचारी सरह पेन्सन पाउने संख्या पनि १० लाख छ । दुर्गम क्षेत्रमा बसे बापत दलित र पिछडिएको जनसंख्याले पाउने भत्ता पनि ६ लाख छ । आज शुद्ध खानेपानी खाने जनसंख्या ७० प्रतिशतभन्दा माथि छ भने बिजुली बाल्नेहरुको संख्या ९५ प्रतिशतको हाराहारीमा छन । आज सडकमा हुने बालबालिकाको संखया शून्य बराबर नै छ । वयस्क र वृद्धहरु सडकमा सहजै देख्न पाइँदैन । आज बालबालिकाको भर्नादर विद्यालयमा ९९ प्रतिशत पुगेको छ भने मातृशिशु मृत्युदर घटेर २.५ प्रतिशतभन्दा तल छ । पौने तीन करोड जनसंख्या भएको देशमा ६ लाख सिमकार्ड प्रयोग गर्ने भएका छन । एक जनाले मासिक ४०० रुपैयाँ फोनको रिचार्ज गर्ने गरेको डेटा छ । हिजो तीज, दशैं, तिहारमा पनि मीठो चोखो खान नपाउनेहरुको घरमा चामल दालको स्टक छ । हो जनताले चाहे जस्तो भएको छैन । होस पनि कसरी ? देशमा प्रजातन्त्र आएको केही वर्ष मै दरबार र छिमेकी देशले प्रजातान्त्रिक व्यवस्था कमजोर गराउन खेल खेलेको त तपाईं हामीले देख्यौँ । त्यतिखेर नै देश द्वन्दात्मक हिंसात्मक दाउपेचमा पर्‍यो । प्रजातान्त्रिक व्यवस्थालाई अफाप्सिद्ध पार्न २०५१ सालमा सुरु भएको आन्तरिक संर्घष १० वर्ष लामो भयो । देशले विकास गर्ने खर्चको पैसाले बम बारुद र गोली किन्न खर्च भयो । अर्को १० वर्ष त्यहिँ द्वन्दलाई समाधान गर्न लाग्यो । अर्थात २०५१ देखि २०७२ सालसम्म के मात्र भएन द्वन्द्वात्मक शक्तिको दाबी अनुसार पनि ८० प्रतिशत भूभाग उनीहरुकै कब्जामा भएपछि विकास हुने कुरा भएन । विकास खर्च ती ठाउँमा पुग्ने कुरा भएन भने २०६३ देखि २०७२ सम्म देशमा आफ्ना अधिकारको लागि भनेर महिनौ दिन बन्द, हट्ताल र जुलुसका कारण राज्यले विकासको लागि उपयुक्त विकासको गति लिन नपाएको नै हो । तर पनि पुगनपुग ३५ वर्ष बहुदलीय व्यवस्थामा सरकारले विकासको वातावरण पाएको पुगनपुग १२/१४ वर्ष मात्र हो । यति छोटो समयमा यति हुनु ठूलो कुरा हो । २०७२ सालमा भूकम्प नआइदेको भए राष्ट्रले १० हजार नागरिक र १० औँ खर्बको भौतिक संरचनाको नोक्सानी व्यहोर्न पर्दैनन्थ्यो । राज्यले पुनस्थापना गर्ने कार्यमा ४/५ वर्ष डिस्ट्रब गरेको तपाईं हाम्रो आँखैले देखोको होइन र ? त्यति मात्र कहाँ हो र छिमेकी देशले गरेको नाकाबन्दी पनि हामीले यही अवधिमा व्यहोरेका हौँ । अबको दिनमा नेपालले कहिल्लै नाकाबन्दी नव्योहोरोस् भनेरै त्यस विरुद्धको तयारीको लागि उत्तरी देशसँगको नाका खोल्ने र त्यस्को प्रोटोकल निर्माण गर्ने काम भएको छैन र ?। नेपालको आफ्नै पेट्रोलियम खानीको लागि गणतन्त्रको उपहार जनतालाई दिन दैलेखमा पेट्रोलियम पदार्थको उत्खनन् देखि नवलपरासीको ध्ववादीमा फलामखानीको उत्खनन् पनि यही अवधिका उपलब्धि होइनन् र ? २०५४ सालदेखि आफ्नै देशको बजेटले मात्र साधारण खर्च धान्ने परिस्थिति रहेको छ । पुँजीगत खर्च जुटाउन र नेपालीहरुको तीव्र विकास प्रतिको आकांक्षलाई परिपूर्ति गर्न हामीले विदेशसँग अनुदान सहयोग र ऋण माग्न हात अगाडि बढाउनु बाहेक हामीसँग कुनै उपाय छैन । हिजो अन्तर्राष्ट्रिय दातृ राष्ट्रको अर्कै स्वार्थको कारण हामीमाथि सहयोग थुपारिदेका थिए तर आज सहयोग माग्दा ऋण लेउ भन्दछन् । त्यहिँ कारण पनि आज वैदेशिक ऋणको भार २६ खर्ब भइसकेको छ । हामीलाई विकासको गति छिटोभन्दा छिटो चाहिएको छ । विकासप्रतिको जनताको आकांक्ष जुनसुकै मूल्यमा परिपूर्ति हुन जरुरी छ । गणतन्त्र आएपछि सबै कुरा राम्रै भएको छ भन्ने होइन । खुलापनले समाजमा थुप्रै विकृति विसङ्गती र अराजकता मौलाएको छ । विकास पनि जहाँ सिम त्यहिँ कुलो जस्तो भएको छ । पावोरवाला नेता, मन्त्री, सांसदको क्षेत्रमा मात्र बजेटको खोलो बग्दछ । समान हिसाबले विकास नहुँदा नागरिकहरुमा चरम विकास विभेदको निरासाले उनीहरु गणतन्त्रकै दोष हो भन्न पनि हिच्किचाउँदैनन् । गणतन्त्रमा लैङ्गिक समानताको फाइदा आर्जु राणा र महालक्ष्मी अग्रवालले, मधेशी जनजातिको फाइदा विनोद चौधरी र अमृता अग्रहरीहरुले नै बारम्बार पाइरहने हो भने गणतन्त्रले सिमान्तकृत जनतालाई के दियो ? भन्ने प्रश्नको जवाफ दिने ठाउँ पनि छैन । गणतन्त्र शब्दजालले मात्र सुजडित अनमोल शब्द भएर भएन । राज्यसञ्चालनमा रहेका नेता, मन्त्री र समान हिसाबले वितरण गर्ने ठाउँमा रहेकाहरुको सुसंस्कृति बन्नु पर्ने होइन र ?। गणतन्त्रमा राजनैतिक पार्टीको चरित्र व्यवहार र कार्यशैलीमा सुधार गर्नुपर्ने थुप्रै ठाउँ छन् । गणतान्त्रिक व्यवस्थाका अवयवहरु प्रहरी, प्रशासन, अदालत र जनतासँग प्रत्यक्ष जोजिएका कार्यालयहरुका काम कार्बाही र जवाफदेहिता उत्तरदायित्वयुक्त जनमैत्री छन ? बहुदलीय गणतन्त्रलाई जनताले व्यहोर्ने यिनै संस्था हुन् । यिनमा अझै राणाकालीन चेत र व्यवहार छ । राजतन्त्र कति निर्मम, कति निष्ठुरी र कति तानासाही हुन्छ भनेर देखेका नेपाली जनता गणतन्त्रलाई हटाएर राजतन्त्र ल्याउन चाहान्नन् भन्ने बुझेर नै राजनीतिक दलहरु आफ्ना यी कमजोरी स्वीकार गर्न र सुधार गर्न तयार छैनन् ! १२ वर्ष कुकुरको पुच्छर ढुङ्ग्रोमा हाले पछि बाङ्गाको बाङ्गै जस्तो नहोस् भनेर हामीले पुकार गरेर पनि नहुने भएको छ । हामीले लडेर रगतसित साटेर ल्याएको गणतन्त्रको विकल्प पछौटे युग, दाशता र रैती बन्ने बाटो होइन बरु हामीलाई अझ उन्नत, अझ विकसित, अझ उज्यालो व्यवस्थाको लागि लड्न, बलिदान दिन तयार हुनु पर्दछ । सौताको रिसले पोइको काखमा पिसाब फेर्ने उखानलाई चरीतार्थ गर्न सक्दैनौँ । "
‘नयाँ वर्ष नवीन आशा र विश्वासका साथ समृद्धिको द्वार खुल्ने ऐतिहासिक वर्ष बन्नुपर्छ’,"–विद्यादेवी भण्डारी। नयाँ वर्ष २०८२ को पावन अवसरमा, म स्वदेश तथा विदेशमा रहनुहुने सम्पूर्ण नेपाली दिदीबहिनी तथा दाजुभाइहरूको सुख, शान्ति, समृद्धि र उत्तरोत्तर प्रगतिका लागि हार्दिक शुभकामना व्यक्त गर्दछु । साथै, नयाँ वर्षको यस आगमनले बितेका दिनका कतिपय असमझदारी, तीक्तता, निराशा र अवरोधलाई समीक्षाको विषय बनाएर विस्मृत तुल्याउन तथा आफ्नो, समाज र सिङ्गो राष्ट्रकै भविष्य सुरक्षित, सुनिश्चित, सुन्दर एवं गतिशील बनाउन  सबैलाई प्रेरणा प्रदान गर्ने विश्वाससमेत लिएको छु । हामी सबैलाई ज्ञात भएकै विषय हो कि, नेपाली जनताले इतिहासमा सदियौँसम्म सामन्ती शोषण तथा उत्पीडनको पीडा ब्यहोर्न बाध्य हुनुपरेको थियो । त्यसका अवशेषहरू अझै बाँकी नै छन् । विकास प्रक्रियाको गत्यावरोध तोड्न, अन्याय–अत्याचारको दुष्चक्रबाट मुक्त हुन र स्रोतसाधनले सम्पन्न सुन्दर यस मलुकलाई विश्वकै समृद्ध एवं प्रतिष्ठित देशको कोटीमा पुर्‍याउने अभियान तीव्र पार्न जनताले अनेकौँ बलिदानीपूर्ण सङ्घर्षसहित अद्वितीय योगदान गर्दै अगाडि बढिरहेको यथार्थ हामी सबैका सामू छर्लङ्ग छ । अर्थात्, हामीहरू हाम्रा पूर्वज र अभिभावकको मुलुक समृद्ध बनाउने तथा जोगाउने दृढ सङ्कल्प र वीरताबाट प्रेरणा लिएर देशप्रतिको आफ्नो कर्तव्य र दायित्व पूरा गर्न सदा कटिबद्ध रहिआएका छौँ । पुर्खाले आर्जेको हाम्रो प्यारो राष्ट्रको अखण्डतामा आँच आउन नदिन, नेपाली राष्ट्रियताको प्रवद्र्धन गर्न र जनताको जीवनस्तर माथि उठाउन गरिएका अनेकौँ प्रयासका क्रममा परिस्थितिले निर्धारण गरेका विभिन्न जिम्मेवारीमा रहेर हामीले भूमिका निर्वाह गरिनै रहेका छौँ । हाम्रा यी घरेलु समस्या समाधानका निम्ति हामीले जनजागरण, दबाब र सङ्घर्षको नीति मात्र अवलम्बन गरेनौँ, बरु सघन संवाद, सहमति र सहकार्यको लोकतान्त्रिक एवम् सिर्जनात्मक माध्यमसमेत अपनाउँदै आएका छौँ । यस्ता हाम्रा असल प्रयासहरू भविष्यमा समेत कायमै रहनुपर्दछ भन्ने मलाई लागेको छ । देश र जनताको सामाजिक–आर्थिक उन्नतिका निम्ति हामीले समर्पण गरेको समय, मिहिनेत र प्रयासका बाबजुद सो उद्देश्य र लक्ष्य प्राप्तिमा अपेक्षित सफलता हासिल हुन नसक्नु विडम्बना नै हो । अनि यो असाध्यै दुःखको विषय समेत हो । स्वदेशमै कमाउन र रमाउन नसक्ने ठानी गहभरि आँसु पारेर अहिले लाखौँ युवाहरू विदेसिन बाध्य भएका छन् । स्थिरता र सुशासनको पूर्ण प्रत्याभूति दिलाउन नसक्दा व्यवसायी तथा सेवाग्राहीहरू दुःखित र निराश बन्न पुगेका छन् । कृषिलाई आधुनिकीकरण गरी उत्पादन र उत्पादकत्व बढाएर कृषिमा आधारित उद्योगसहित अनेक आधुनिक औद्योगिक प्रतिष्ठानहरू विस्तार गर्न नसक्दा बेरोजगारहरूको ठूलो सङ्ख्या दिनप्रतिदिन बढिरहेको अवस्था छ । कर्मचारी प्रशासनलाई जवाफदेही, कार्यमुखी र गतिशील तुल्याउन नसक्दा सर्वसाधारणले अनेकोँ झमेला र दुःख ब्यहोर्न बाध्य हुनुपरेको छ । यी यावत् समस्या, अवरोध र नकारात्मक प्रवृत्तिले गर्दा हाम्रो मौलिक संस्कृति, पहिचान र धर्मसमेत रक्षात्मक स्थितिमा पुगेको ठानिँदैछ । त्यसैले, विगत वर्षका यस्ता समस्या र नकारात्मक प्रवृत्तिहरूबाट गम्भीर पाठ सिकेर नयाँ वर्षको अवसरमा आजकै दिनबाट नयाँ सङ्कल्पका साथ विकास प्रक्रियालाई तीव्र तुल्याउनु पर्दछ । स्वाधीन, सवल र आत्मनिर्भर अर्थतन्त्र निर्माणका दिशामा सरकारले आफ्ना प्रयासहरू थप तीव्र बनाउनु पर्दछ । राष्ट्रियता सुदृढीकरण, अग्रगमन र जनसमस्याको समाधानको नाममा हामीले पटक–पटक व्यवस्था र संविधान बदल्यौँ तर अवस्था बदल्ने हाम्रो सपना अझै पूरा हुन सकिरहेको छैन । सामाजिक–आर्थिक रूपान्तरण प्रक्रियाले तीव्रता पाउन सकेको छैन । अनेक राजनीतिक विकल्पहरूको अभ्यासपछि पनि जनतामा चरम निराशा छाउने स्थिति किन उत्पन्न भयो ? सङ्घीय लोकतान्त्रिक गणतन्त्रको स्थापनापछि देशको कायापलट हुने विश्वास हामीले जनतालाई दिलाएका हौँ, खोजेको व्यवस्था प्राप्त भएपछि पनि जनताको जीवनस्तरमा आशातीत परिवर्तन किन हुन सकिरहेको छैन ? यस्ता प्रश्नहरूमा अब चिन्तामात्र प्रकट गरेर जनताको सहानुभूति बटुल्न खोज्नुभन्दा निर्मम आत्मसमीक्षा गर्दै फेरि पनि निरन्तर इमान्दार प्रयास गर्नुको विकल्प छैन । यस दिशामा सम्बद्ध सबैको ध्यान जाओस् । हाम्रो देशमा यहीँ विकसित भएको मौलिक विचारको खाँचो थियो–जसले मुलुकलाई सामाजिक न्याय र समानतामा आधारित समुन्नत समाज बनाउन मार्गदर्शन गर्न सकोस् । अब त्यो सिद्धान्त हामीले पाइसकेका छौँ । यस प्रगतिशील सिद्धान्तको प्रभावकारी कार्यान्वयन गरी देश विकास गर्नुको विकल्प छैन । यो देशको सामाजिक–आर्थिक रूपान्तरणको मौलिक सिद्धान्त जनताको बहुदलीय जनवादका प्रणेता जननेता मदन भण्डारीको सपना आफ्ना सहकर्मी सहयात्रीहरूलाई राज्यसत्तासम्म पु¥याउने इच्छामा मात्र सीमित थिएन, बरु यस सिद्धान्तलाई कार्यान्वयन गर्दै जनताको जीवनस्तर बदल्ने र राष्ट्रको गौरव बढाउने थियो । बहुदलीयता र बहुलवादलाई आत्मसात् गरी सक्रियता, पहलकदमी, जनसेवा र प्रतिस्पर्धामा श्रेष्ठता हासिल गर्दै अरू राजनीतिक शक्तिहरूलाई समेत मुलुकका साझा विषयमा अग्रसर र गतिशील बनाउने नै जननेताको चाहना हो । मदनको विचार र भावनाअनुरूप अगाडि बढ्न हामीलाई कसैले कतैबाट अवरोध त पैदा गरिरहेको छैन ? यस प्रश्नमा आत्मचिन्तन गर्ने समय आएको छ । मदन भण्डारीले देश र जनतालाई केन्द्रविन्दुमा राखेर धारणा बनाउने गर्नुहुन्थ्यो । निजी स्वार्थ, लोभ र महत्वाकाङ्क्षाभन्दा माथि नउठेसम्म जनआकाङ्क्षालाई सम्बोधन गर्ने चेत, इमानदारिता र दृढ मनोबल उत्पन्न हुन नसक्ने उहाँको ठम्याइ थियो । त्यसैले, हामी सबैले जननेताको सपना पूरा गर्ने अठोट फेरि एकपटक दोहो¥याउनुपर्ने बेला भएको छ । नेपालको राजनीतिक आन्दोलन र सामाजिक–आर्थिक रूपान्तरणको अभियानमा ऐतिहासिक भूमिका निर्वाह गरी अपार जनविश्वास आर्जन गर्न सफल बनिसकेको जननेताको विरासत बोकेको पार्टी नेपाल कम्युनिष्ट पार्टी (एमाले) ले राज्यप्रतिको विश्वास र भरोसा थप अभिवृद्धि गर्न ढिला नगरी ठोस कार्ययोजना अघि सारेर त्यसको कार्यान्वयनमा तदारुकता देखाउनु पर्दछ । राष्ट्रहित भन्दा महत्वपूर्ण अर्को कुनै विषय हुन सक्दैन र जनताको मुहारमा मुस्कान ल्याउनुभन्दा ठूलो अर्को कुनै खुसी हुँदैन । देशले दिनसक्ने जति अवसर हामीलाई दिइसकेको छ । अबको हाम्रो समय केवल राष्ट्रको नाममा समर्पण गर्नुपर्दछ । यस्तो दृढ अठोटबिना देश बदल्ने सपना पूरा हुन असम्भव छ । नयाँ वर्षको आगमनसँगै हामी सबैले जनताका समस्यालाई टुलुटुलु हेरिरहने र समाधानका प्रयासहरूबाट आफूलाई अलग राख्ने प्रवृत्ति त्याग्नै पर्दछ । यो नयाँ वर्ष नवीन आशा र विश्वासको दियो बाल्ने वर्ष बन्नुपर्छ, समृद्धिको द्वार खुल्ने ऐतिहासिक वर्ष बन्नुपर्छ । नयाँ वर्षको पावन अवसरमा दृढ अठोट र ऊर्जाका साथ नयाँ वर्षलाई देशोपयोगी बनाउने सामर्थ्य हामी सबैमा प्राप्त होस् भन्ने शुभेच्छासहित सबैलाई हार्दिक शुभकामना !। "
‘लोकतन्त्रलाई कमजोर पार्ने र पछाडि फर्काउने हर्कतका विरुद्ध सबै एकजुट हौँ’,"–डा. बाबुराम भट्टराई। हामीले लामो सङ्घर्ष गरेर सङ्घीय लोकतान्त्रिक गणतन्त्र ल्यायौँ । त्यसले जनतालाई अधिकार सम्पन्न बनाएसँगै देश क्रमशः सकारात्मक दिशातर्फ अघि बढिरहेको छ । तर विकास, समृद्धि र रोजगारीको आवश्यकता पूरा हुन नसक्दा जनतामा केही असन्तुष्टि भने देखिएको छ । प्रशासन, न्यायालय, सुरक्षा अङ्गलगायत राज्यका संस्थाहरू कमजोर भएकाले पनि चाहेको जस्तो सुशासनको प्रत्याभूति हुन सकिरहेको छैन । तर यो एउटा पाटो मात्र हो । यसलाई लोकतान्त्रिक ढङ्गले समाभान हल गर्दै जानु प्रभावकारी हुन्छ । केही समययता सडक र सामाजिक सञ्जालमा अस्वाभाविक रूपले फेरि राजतन्त्रलाई फर्काउने र संविधानका सकारात्मक पक्षलाई उल्ट्याउने भन्ने किसिमका गतिविधिहरू हुन थालेका छन् । यो चिन्ताको विषय हो । बहुदलीय लोकतन्त्रमा दल र विचारहरू फरक हुनसक्छन् । समाजमा अगाडि बढ्ने, यथास्थितिमा रहने र पछाडि फर्कने प्रवृत्ति जहिले पनि भइरहन्छ । यस्ताखालका समस्याको समाधान पनि लोकतान्त्रिक विधिमार्फत खोज्नुपर्छ । तर अहिले जसरी प्रायोजित हिसाबले हल्ला चलेको छ, म त्यस्तो सम्भावना देख्दिँन । यस्तो प्रवृत्तिले अनावश्यक समय र शक्ति बर्बाद गर्छ । पूर्वराजाले कुनै भूमिका खोज्ने हो भने नेपालको वर्तमान संविधानअन्तर्गत त्यो ठाउँ छैन । किनकी सार्वभौमसत्ता, भौगोलिक अखण्डता र स्वाधीनता तथा जनतामा नीहित सार्वभौमसत्तालाई संविधानको असंशोधनीय प्रावधान भनेर राखिएको छ । यस्तो अवस्थामा यो सम्भव नहुने विषय हो । राजतन्त्रमा एउटा व्यक्ति र परिवारमा सर्वाधिकार रहन्छ । यो सिधैँ वर्तमान संविधानसँग बाँझिन्छ । जनताको बलिदान र सङ्घर्षमार्फत संविधानसभाबाट जारी भएको संविधानलाई उल्टयाइयो भने थप समस्या सृजना गर्दछ । नेपालजस्तो जटिल भूराजनीतिमा रहेको मुलुकमा कसैको आग्रह वा बहकाउमा लागेर यस्ता गतिविधि गर्न थालियो भने देश र जनतालाई ठूलो नोक्सान पुग्छ । देश र जनतालाई माया गर्नेहरू सबैले यस्ता विषयलाई खेलबाड गर्नुहुँदैन । लोकतन्त्रका कमजोरी हुन्छन्, त्यसलाई लोकतन्त्रभित्रैबाट सच्याउनुपर्छ । लोकतन्त्रको विकल्पमा उन्नत लोकतन्त्र खोज्ने हो । यसलाई अझ सहभागितामूलक, पारदर्शी र सुशासनयुक्त बनाउनुपर्छ । त्यसमा सबै दलबीच सहमति र समन्वयमार्फत छलफल हुनुपर्छ । लोकतन्त्रलाई नै अन्त्य गरेर अलोकतान्त्रिक वंशाणुगत कुनै प्रणाली ल्याउने भन्नु देश र जनतामा हितकारी हुँदैन । यसले गम्भीर समस्या सिर्जना गर्छ । किनकी विश्वमा देखिएका विभिन्न शक्ति केन्द्रहरुले अहिले हाकाहाकी आफ्नो प्रभूत्व विस्तारका निम्ति अर्को देशको स्वाधीनता र सार्वभौमिकतामाथि सिधैँ हमला गरिरहेका छन् । यस्तो युगमा हाम्राजस्तो जटिल भूराजनीति भएको मुलुकमा लोकतन्त्रलाई खलबल्याउने र अस्थिरता ल्याउने काम गरिएमा देश र जनताका लागि घात हुन्छ । कसैबाट पनि त्यो नहोस् । यसप्रति सबै गम्भीर बनौँ । लोकतन्त्रलाई कुनै पनि ढङ्गबाट कमजोर पार्ने काम कसैबाट पनि नहोस् । लोकतन्त्र भनेको कहिल्यै पनि पूर्ण हुँदैन । संविधान निर्मातामध्ये म पनि एक व्यक्ति हुँ । त्यतिबेलादेखि नै संविधानको कतिपय कुरा राम्रा छन्, कतिपय कुरा अपुग छन् भनेर ‘आधा गिलास भरिएको, आधा खाली’ छ भनेको थिएँ । संविधानमा नपुगेको कुरालाई पूर्णता दिँदै हिजोको शीतयुद्धकालीन अवस्थामा बनेको पूँजीवादी र साम्यवादी विचार युगसापेक्ष भएनन् । जनतालाई यथाशीघ्र प्रभावकारी सेवा दिने, सुशासन कायम गर्ने र समृद्धि चाहने हो भने अब नयाँ युगअनुसारको वैकल्पिक राजनीतिक शक्ति निर्माण गर्नुपर्छ भन्ने अभियानमा हामी छौँ । यो लोकतन्त्रभित्रै रहेर गरिएका अभ्यास हुन् । तर यो लोकतन्त्रलाई नै उल्ट्याउने ढङ्गबाट केही प्रयत्न भएका छन् । त्यो शङ्कास्पद र रहस्यमय देख्छु । त्यसले कुनै समाधान गर्दैन । लोकतन्त्रलाई मासेर अलोकतान्त्रिक तरिकाले मुलुकमा विद्यमान समस्या समाधान कसरी हुन्छ ? यसबाट सुशासन, समृद्धि र शान्ति कायम हुन्छ ? भूराजनीतिक संवेदनशीलता हट्छ ? केही पनि हट्दैन । यस्ता विषयमा दलहरूका बीचमा गहन संवाद हुनुपर्‍याे । पुराना पार्टीका केही नेताहरूको अझै पनि कतिपय विषयमा अहम् देखिन्छ । तर त्यसलाई बहाना बनाएर अलोकतान्त्रिक अभ्यास गर्न मिल्दैन । त्यसैले हामी सबै संवदेनशील बनौँ । कुनै पनि बहानामा लोकतन्त्रलाई कमजोर पार्ने र पछाडि फर्काउने क्रियाकलापविरुद्ध सबै एक भएर उभिनुपर्छ भन्ने मेरो आग्रह हो । हामीले सुधारिएको संसदीय प्रणाली अपनाएका छौँ । प्रत्यक्ष र समानुपातिक निर्वाचनसम्बन्धी मिश्रित प्रणालीले अस्थिरता ल्याउँछ भन्ने पूर्वानुमान गरिएकै थियो । दुई पटकको चुनावले त्यो देखियो । नेपालजस्तो बहुजातीय, बहुभाषिक र बहुसांस्कृतिक मुलुकमा प्रत्यक्ष निर्वाचनले मात्रै वर्तमान समस्या हल गर्दैन । प्रत्यक्ष निर्वाचित कार्यकारी राष्ट्रपतीय प्रणाली सङ्घमा र प्रत्यक्ष निर्वाचित मुख्यमन्त्री प्रदेशमा हुने व्यवस्था गरियो भने पाँच वर्षसम्म कार्यकारी स्थिर हुन्छ । त्यो कार्यकारीले योग्य व्यक्तिमध्येबाट मन्त्री छनोट गरी सरकार चलाउँछ । यसोगर्दा सुशासनको राम्रो प्रत्याभूति हुन्छ । संसद् र प्रदेशसभा विधायिकी काम र सरकारलाई खबरदारी गर्न केन्द्रित हुन्छ । त्यसो हुँदा मात्रै देशमा स्थिरता र समावेशी, समानुपातिक र सुशासन कायम हुन्छ । त्यो बाटो उपयुक्त हो । त्यसका लागि सबै मिलेर संविधान संशोधन गरौँ । नेपाल संसारको सबभन्दा पुरानो मध्येको एउटा राज्य हो । यसको स्वाधीन र स्वतन्त्र अस्तित्वको ऐतिहासिक आधार छ । नेपाल बन्दैन, हुँदैन भनेर निराश हुनुपर्ने कुनै कारण छैन । हामीभन्दा कमजोर साधनस्रोत भएका देशहरू सम्पन्न बनेका छन् । लोकतान्त्रिककरणको प्रक्रिया अलि ढिला हुँदा हामी केही पछाडि परेका हौँ । बल्ल लोकतन्त्र आएको छ, यसलाई समृद्ध पार्दै देशमा बसेर नै यहाँ भएका साधनस्रोतको समूचित प्रयोग गरियो भने एक दशकभित्रै नेपाल विश्वका सम्पन्न मुलुक बन्न सक्छ । मेरो आग्रह के हो भने देशविदेश जानुस्, घुम्नुस्, आउनुस्, तर यो देशै बन्दैन भन्ने भाष्य निर्माण गर्नु उपयुक्त हुँदैन । देश बन्छ, बनाउनुपर्छ, त्यसका निम्ति हामी सबै मिलौँ । कमीकमजोरी हटाऔँ । दल र नेता राम्रा नभएमा लोकतान्त्रिक तरिकाले राम्रा दल र नेता छानौँ र देशलाई बनाऔँ । "
‘गरिब छु र पहुँच छैन् भनेर महिलाहरु चुप लागेर बस्नु हुँदैन’,"–शुभद्रा आले। म २०४१ सालमा भर्ना भएर २०७१ सालमा नेपाल प्रहरीको प्रहरी सहायक निरीक्षक (असई)बाट सेवानिवृत्त भएकी हुँ । मैले सेवा गर्दा धेरै चुनौतिहरु थिए । अहिले खुसी लाग्छ, त्यो बेला जिल्लाभरीमा एक्लै महिला प्रहरी थिए । अहिले जिल्लामा १०/१५ जना महिला प्रहरी आउनु भएको छ । धेरै महिलाहरु नेपाल प्रहरीमा प्रवेश गरिरहनुभएको छ । यो एकदमै खुसीको कुरा हो । अहिले म एकल महिला डब्लुएचआरको जिल्ला अध्यक्ष भएर काम गरिरहेको छु । महिला सशक्तिकरणका लागि धेरै संघ संस्थामा बसेर काम गरिरहेको छु । महिला अधिकारको कुरा गर्दा अहिले एकल महिलाको सुरक्षा भत्तासम्बन्धी कुराहरु आइरहेका छन् । एकल महिलाहरुलाई सशक्तिकरण गर्ने, शान्ति स्थापना गर्ने कुराहरुमा काम गरिरहेका छौँ । द्धन्द्ध पीडित, सिमान्तकृत, एकल महिलाहरुका लागि हाम्रो समूहले काम गरिरहेको छ । समूह गठन गरेर कसरी न्याय दिने, न्यायमा पहुँच कसरी पुर्याउने भनेर काम गरिरहेका छौँ । यस क्षेत्रमा काम गरेको आठ वर्ष नै भइसक्यो । हामीले जिल्ला प्रहरी हाताभित्र लैङिगक हिंसा नियन्त्रण सञ्जाल बनाएर मलाई नेतृत्व दिनुभयो । डब्लु एचआरलगायत अन्य संस्थामा रहेर काम गर्दा महिला, जेष्ठ नागरिक र बालवालिकाको हकहितको लागि काम गरिरहेका छौँ । अहिले ११५औँ अन्तर्राष्ट्रिय महिला दिवसको युरोपियन देशबाट सुरु भएको भन्ने छ । त्यहाँ महिलाहरुले मत दिन नपाउने, महिलामाथि थिचोमिचो गर्ने, अधिकारबाट बञ्चित गर्ने भएर त्यहाँ एउटा श्रमिक दिवस मनाउने गरेको पाइन्छ । त्यस बेलादेखि हाम्रो देशमा पनि महिला देशको अंग हो भनेर हामीले पनि अन्तर्राष्ट्रिय श्रमिक महिला दिवसमा भनेर मनाउदै आइरहेका छौँ । अहिले केही श्रमिक महिलाहरुलाई दिवसको अवसरमा विभिन्न संगठनहरु र मन्त्रालयहरु मिलेर काम गरिरहेका छौँ । धनुषा जिल्लाको सबै कुना कन्दरासम्म पुगेर काम गरिरहेको छु । अहिले छिनेश्वरनाथमा एकल महिलाको समूह गठन गरेर न्याय दिने काम गरिरहेका छौँ । त्यहाँको महिलाहरुलाई स्थानीय सरकार केहो, सुरक्षाभत्ता पाउने कसरी भन्ने पनि थाहा थिएन । हामीले समूह गठन गरेपछि सक्षम भएका छन् । महिला हिंसा भएको थाहा पाउनेवित्तिकै हामी तुरुन्त घटनास्थलमा पुगिहाल्छौँ । पूर्वको चराकोटदेखि दक्षिणको मुखियापट्टी, पश्चिमको बट्टेश्वर सबै ठाउँमा पुगेर काम गरिरहेका छौँ । केही ठाउँको अवस्था एकदमै दयनीय छ । मुसहर, दलित, पिछडिएका समुदायको अवस्था दयनीय छ । त्यस्तो ठाउँमा पुग्दा न्याय, शिक्षा, स्वास्थ्यको लागि अवस्था कमजोर भएको देख्दा हामीले मन्त्री समेत लगेर बस्ने बास त चाहिन्छ भनेर कुरा गरेका थियौँ । म खाद्य सञ्जाल फ्यान नेपालको अध्यक्ष पनि भएँ । त्यसबाट पनि उहाँहरुलाई केही घरहरु बनाएर सहयोग गर्यौं । बोर्डरको समस्या थियो । बोर्डरले मिचेको जग्गा जमिनको समस्या थियो । म संस्थामा बसेर काम गर्दा कुन संस्थाले के काम गर्ने त्यसलाई फोकस गरेर काम गरेका थिए । पहिलाको तुलनामा महिलाहरु अलि जागरुप भएका छन् । कतिपय महिलाहरुलाई केही थाहा नै छैन्, कहाँ जाने अधिकारका लागि भनेर । हामीसँग समन्वय भएकाहरुलाई त सम्बन्धित निकायसम्म पुर्‍याएर न्यायको लागि काम गरेका छौँ । अझ पनि धेरै ठाउँहरुमा गर्न अझै बाँकी छ । धेरै ठाउँमा पुगेका छौ कामको सिलसिलामा । कानून के हो, स्थानिय सरकार के हो ? भन्ने नै बुझनु भएको छैन । यस्ता कुराहरु हामी पुगेको ठाउँमा त बुझाइरहेका छौँ । अझै बुझाउन बाँकी छ । सरकारी निकायमा पनि महिला भनेपछि होच्याउने चलन छ । त्यहाँ पहुँच पुग्न सकेको छैन । सरकारी निकायमा भएका महिलाहरुले पनि त्यति नै कठिनाइ भोगिरहनु भएको छ । सरकारबाट पाउने अधिकार छ त्यो पनि भनेको जस्तो पाएको छैन् । महिलाहरु राजनीतिमा पनि जसको पहुँच छ उसलाई सहज भएको छ । तर सबैको पुहँच पुगेको छैन् । महिलाहरु सक्रिय भएर गन्तब्यमा पुग्छु भन्ने छ । तर जहाँ पुग्नुपर्ने त्यो ठाउँसम्म चाहीं पहुँच पाएको छैन । ३३ प्रतिशत भन्ने त छ तर कार्यान्वयन छैन् । त्यसलाई बुँदामा मात्र राखिएको छ । महिला भनेर छुट्टयाउने चलन अहिले पनि छ । पितृसत्तात्मक सोच अहिले पनि हटेको छैन । अन्यथा नहोस् ३३ प्रतिशत मात्र कार्यान्वयन भयो भने महिलाहरु त्यसैपनि अगाडि गइहाल्छन् । तर ३३ प्रतिशत कार्यान्वयन चाहिँ हुन पर्‍यो । कार्यन्वयन होस् । संस्थामार्फत मैले तराई मधेशका धेरै जिल्लामा घुमिरहँदा जिल्ला अनुसार महिलाहरुको अवस्था फरक फरक छ । अन्य जिल्लाको तुलनामा रौतहट र बारातिर बढी समस्या छ । महिला दिवसको अवसरमा हामीले श्रमिक महिलाहरुको आत्मनिर्भर गराउन, श्रमिक महिलाहरुलाई कसरी प्रोत्साहन गर्ने भनेर काम गर्नुपर्नेछ । श्रमिक महिलालाई सम्मान र प्रोत्साहन दियो भने राम्रो हुन्छ भन्ने लाग्छ । पुरुषले त्यही काम गर्दा उच्च स्तरमा ज्याला पाउनुहुन्छ तर महिलाले आधा मात्र पाउँछन् त्यो बराबर होस् । हामी समान ज्यालाको लागि आवाज उठाइरहेका छौँ । राज्यले महिलाहरुले पाउनुपर्ने अधिकार जुन ३३ प्रतिशत भनेको थियो त्यो पूर्णरुपमा कार्यान्वयन हुनुपर्छ । शिक्षा र रोजगार भयो भने महिलाहरु आत्मनिर्भर हुन्छन् । महिलाहरुले हिम्मत नहारिकन श्रमिक हौँ, गरिब छौँ भनेर कहिले पनि हिम्मत नहार्नु होला । तपाईंहरुको साथमा हामी छौँ । आफ्नो अधिकार, न्यायमा पहुँचको लागि हामी छौँ । सबैले अधिकार र पहुँचमा पुग्नुपर्छ । यसका लागि सामूहिक रुपमा अग्रसर हुनुपर्छ । (महिला अधिकारकर्मी शुभद्रा आले धनुषामा क्रियाशील छिन् । उनी महिला प्रहरीको जागिरबाट अवकाश पाएपछि अधिकारका लागि सक्रिय भएकी हुन्)। "
राजा फर्काउँछौँ भनेर सडक नाटक गर्नुभन्दा पहेँला वस्त्र लगाएर धर्मकर्ममा ध्यान लगाउ !,"–टेकराज पौडेल। दरबारले पालेका, हुर्काएका, पढाएका र अझ सदिऔंदेखि परमपरागत राजतन्त्रकै सेवा गर्ने हो भन्ने मनोवैज्ञानिक चेत बोकेका प्रधानसेनापति तथा सैन्यबल जगजगी भएको बेलामा त राजतन्त्र टिकाउन सकिएन । जहाँ रुकमाङ्गद कटुवालदेखि धेरै थापा पाण्डेहरु जो दरबारप्रति अथाह मोह भएका सेनाका रथिहरु थिए उनीहरु एउटा आदेशको बलमा मार्न मर्न तयार हुन्थे । अबको एक्काइसौं शताब्दीमा अब राजतन्त्रले जनताको लागि काम गर्न सक्ने ल्याकत राख्दैन् भन्ने दरबारले हुर्काएका सेनाका जर्नेलहरुलाई लागेर नै ठूलो रक्तपात बिना राजतन्त्रको अन्त्य भएको हो । कुनै पनि व्यवस्था ल्याउन सजिलो त हुँदैन ल्याइहाले पनि त्यस्लाई टिकाउन त्यत्तिकै गार्‍हो कुरा हो । २०५९ साल माघ १९ गते राजा ज्ञानेन्द्रले बहुदलीय व्यवस्थामाथि कु गरे र सक्रिय राजतन्त्र चलाउने चेष्टा गरे । देशमा माओवादी द्वन्दले देश आक्रान्त पारेकोले बहुदलवादीहरुले माओवादीलाई आफूले तह लगाउन नसक्ने भन्दै खासगरी भारत र पश्चिमाहरुसँग बाचा गरे । भारत पनि होलेरिमा माओवादीहरुलाई घेराउ गराउन राजासँग सेना प्रयोगको लागि अनुरोध गर्दा राजा वीरेन्द्रले नमानेको हुँदा साच्चै सेना राम्रोसँग प्रयोग हुन राजा नै उपयुक्त हुन सक्दछ भन्ने ठाने होला । राजाले कु त गरे तर बहुदलीय व्यवस्थाको विरुद्धमा हो भन्ने बुझ्न छिमेकी र पश्चिमाहरुलाई गार्‍हो भएन । तत्कालीन प्रधानमन्त्रीसहित मन्त्रीहरु विपक्षी दलका नेताहरुको पक्राउ र नजरबन्द गर्न थाले भने उता राजाले विद्रोहीसँग हिमचिम बढाएर बहुदलीय व्यवस्था र परिपाटीको हुर्मत लिन थाले । पर्ख र हेर भनेर लागेका छिमेकीहरु पनि विस्तारै बुझ्न थाले । राजतन्त्रले चुनाव पनि नगराउने र शक्ति बलियो बनाउने खेल हो देशको समस्या समाधान गर्न तिर लागेन । हुन त यहाँ छिमेकीलाई कसैले देख्नेगरी कसैले लुकाएर आमन्त्रण गर्दछन । तर खास कुरा के हो भने नेपालको आत्मनिर्भर अर्थतन्त्र छैन । आजको युगमा बन्द अर्थ व्यवस्था चलाउन सम्भव छैन माओकालिन सोच आखिर फेल खायो भने नेपालमा सेना प्रहरी र कर्मचारीहरुलाई मात्र धान्ने वार्षिक बजेटको भरमा खुला अर्थ व्यवस्था र अन्तर्राष्ट्रिय सम्बन्धको अर्थका कारण राजतन्त्र झुक्नै पर्दछ । आज राजावादीहरु र राप्रपाहरुले के भ्रम दिइरहेका छन् भने यो देशको विकास र समृद्धिको एक मात्र आधार राजतन्त्र हुन सक्दछ । हिजो देशमा महेन्द्र राजमार्ग, पृथ्वी राजमार्ग कोदारी लगायत जति पनि बाटो बने, जति उद्योग खोलिए ती सबै राजाका पालामा बनेका थिए फेरि राजा आउने हो भने बन्न सक्दछन भन्ने प्रचार व्यापक छ । तर उनीहरुले के कुरा लुकाएका छन् भने ती जति पनि बाटो बने र जतिपनि उद्योग खुले सबै विदेशी अनुदान र सहयोगका हुन् । यी त्यति बेला यसरी बन्नुका कारण यो थियो कि कतिपय विश्वमा घटित विभिन्न परिघटना र परिस्थिति । जस्तो विश्वव्यापि रुपमा उदाएका दुई ध्रुव । पुँजीवादी र समाजवादी ध्रुव । एकातिर रुस, पुर्वी युरोप र चाइना । अर्कोतर्फ अमेरिका, भारत र बेलायत । यी देशहरुले छिमेकी देश र सामरिक महत्वका अर्थ राख्ने देशहरुलाई आफूहरुले अगालिरहेको व्यवस्थाको समर्थक बनाउनु । भारतको हस्तक्षेप कम गराउन चाइनाको सहयोग । भारत–रुसको अन्तरसम्बन्धबाट चर समातेर अमेरिकी सहयोग लिने जस्ता कारणले नेपालले अन्तर्राष्ट्रिय सहयोग समर्थनको बीच विकास भएको हो । अझ चाइना र भारतको अन्तरविरोधमा खेलेका राजा महेन्द्रले चाइनाबाट राम्रै सहयोग प्राप्त गरेका थिए । राजतन्त्रको बेला पनि देशको आफ्नै खर्चमा स्वाधिन र स्वाभिमान पूर्ण बनेका एउटा पनि सडक बाटो र उद्योग होइनन् । एक र अर्कोको खेलाइमा प्राप्त आयोजना थिए । अब अन्तर्राष्ट्रिय त्यस्तो परिस्थिति छैन् । संसार एक धुव्रीय भैसक्यो । बिआरआई स्वीकार गर्‍यो भन्ने रिस र आवेगमा भारतीय र पश्चिमाहरुले आफ्ना आयोजना रोक्ने रणनीतिक दाउपेचमा छन् । एकान्ताका ९५ प्रतिशत अनुदान सहयोग र ५/७ प्रतिशत ऋण लिए पुग्थ्यो अहिले १० प्रतिशत ऋण लिएर हुँदैन ९० प्रतिशत ऋणलिए मात्र १० प्रतिशत अनुदान दिने स्थिति छ । आजका बहुआयामिक क्षेत्रमा पुगिसकेका नेपाली बहुलवादको संसारभरिको उपयोग र अनुभव गरेको अल्फाबिटा युग पार गरेर जेन्बिटाको फराकिलो राजमार्ग छोडेर बन्द सामाजिक व्यवस्थामा को रमाउन सक्ला ? आर्यघाटमा पुगिसकेको व्यवस्था फर्काउँछौँ भनेर सडकमा धर्म गर्नुभन्दा पहेँला कपडा लगाएर मठमन्दिरमा पूजाआजा गरेमा जिउलाई सुख शान्तिको अनुभव प्राप्त होला नि । "
भुइँमान्छेबाट सशक्त राष्ट्रिय नेतृत्व,"–सूर्य थापा। जुनसुकै देशले प्रगतिको सही बाटो पक्रेर अघि बढ्न बलियो, सुझबुझयुक्त र विशिष्ट नेतृत्वको खाँचो पर्छ । चीनमा माओत्सेतुङ, देङ सियाओ पिङ र हाल सी जिङपिङ, रुसमा लेनिन, स्टालिन र हाल पुटिन, भारतमा महात्मा गान्धी, नेहरू र हाल नरेन्द्र मोदी, अमेरिकामा क्लिन्टन, ओबामा र हाल ट्रम्पको उदय तथा नेतृत्वलाई ती देशको यही आवश्यकताको कसीमा हेर्ने गरिएको पाइन्छ । नेपालमा निर्विवाद रूपमा भन्न सकिन्छ, टङ्कप्रसाद आचार्य, बिपी कोइराला, पुष्पलाल, मदन भण्डारी, गणेशमान सिंह, मनमोहन अधिकारी, गिरिजाप्रसाद कोइराला र हाल प्रधानमन्त्रीका रूपमा केपी शर्मा ओली त्यसप्रकारको राष्ट्रिय धुरी व्यक्तित्वका रूपमा स्थापित हुनुहुन्छ । एक समय उहाँलाई लक्षित गर्दै एक आलोचक कित्ताका लेखकले नै ‘यो देशमा म एउटा ‘ली क्वान यू’ खाजिरहेछु…’ भनेर लेखेका थिए । (मगर : २०७५) प्रधानमन्त्री ओली ली क्वान युको नेपाली संस्करण बनून् भन्ने आम नेपालीको अपेक्षा छ भन्ने उनको निष्कर्ष थियो । यद्यपि प्रधानमन्त्री हुँदैमा वा नहुँदैमा सक्षम नेतृत्वको कसी र मूल्याङ्कनमा खासै फरक पर्दैन । १. भुइँमान्छेबाट राष्ट्रिय नेतृत्व। नेपाली राजनीतिमा नेता त हजारौँ–लाखौँ क्रियाशील छन् । तर, नेताहरूमध्येका पनि नेता वास्तवमा उहाँ अर्थात् प्रधानमन्त्री केपी शर्मा ओली हुनुहुन्छ । पदको भारीले होइन, विचार, समर्पण, अध्ययन, वक्त्तृत्वकला, नेतृत्वकला, दूरदर्शिता र प्रभावकारी नेतृत्वका दृष्टिले समकालीन नेपाली राजनीतिमा उहाँ मियो व्यक्तित्वका रूपमा स्थापित हुनुहन्छ । २०७२, २०७४, २०७८ र २०८१ गरी चार पटक मुलुकको कार्यकारी प्रमुखको नेतृत्व सम्हाल्दारसम्हालिरहँदा उहाँले राष्ट्रिय जीवनमा आफ्नो भिन्न प्रभाव र छविका साथ कार्यसम्पादन गर्नुभएको तथ्य स्पष्ट छ । विसं २००८ फागुन ११ गते तेह्रथुमको इवामा सामान्य किसान परिवारमा जन्मिनुभएका उहाँले बाल्यकालमै आमा मधुमाया ओलीलाई गुमाउनुप¥यो । त्यसपछि हजुरआमा राममाया र बुबा मोहनप्रसाद ओलीले उहाँको लालनपालन गर्नुभयो । अत्यन्त तीक्ष्ण र जेहेनदार विद्यार्थीका रूपमा उहाँले जन्मस्थल तेह्रथुम र बसाइँसराइपछि झापामा आफ्नो पठनपाठन अघि बढाउनुभयो । एसएलसी उत्तीर्ण गर्दा–नगर्दै झापा विद्रोहको राप, ताप र प्रभावले नेपाली कम्युनिस्ट आन्दोलनमा जोडिएर त्यसयता आजीवनजस्तै क्रियाशील रहनुभएको छ– अविराम, अविचल र अनवरत । २८ वर्षअघि मैले उहाँको व्यक्तित्वका बारेमा ‘आइरन टङ्ग, आइस स्ट्यान्ड !’ शीर्षकमा लेखेको थिएँः। ‘केपी शर्मा ओली नेकपा (एमाले) भित्र वैचारिक सङ्घर्षमा सक्रिय नेताका रूपमा चर्चित हुनुहुन्छ । झापा सङ्घर्षलाई उग्रवामपन्थी भड्काव भनेर उहाँले त्यतिबेला नै आफ्नो अभिमत राख्नुभएको थियो । २०३० साल असोज २३ गते रौतहटको गौरबाट पक्राउ परेपछि ओलीलाई ‘खतरनाक कम्युनिस्ट’को अभियोगका साथ १४ वर्ष लामो जेल सजाय र अमानुषिक यातनाको शिकार बनाइयो । उहाँलाई चार महिनाभन्दा बढी समयसम्म प्रहरी हिरासतमा नियमितजस्तै कुटिन्थ्यो । गोलघरको कालकोठरीमा उहाँ चार वर्षभन्दा लामो नारकीय जीवन बिताउन बाध्य हुनुभयो । उहाँ नेपालका एकतिहाइ जेलहरूमा राजबन्दीका रूपमा बस्नुभएको र २५ पटक भन्दा बढी उहाँलाई जेल सरुवा गरिएको थियो । नख्खु, भद्रगोल, वीरगञ्ज, स्याङ्जा, पोखरा र गौर आदि जेलहरूमा उहाँ कहाँ बस्नुभएन र ? तर, अचम्मको कुरा, भद्रगोल जेलको कालकोठरीमा रहेका बखत उहाँको पार्टी सदस्यता नै खारेज गरिएको थियो । अर्थात्, झापा आन्दोलनलाई उग्रवामपन्थी भड्काव भनेबापत त्यसै आन्दोलनको सिलसिलामा बलिदानीमा चढ्न तम्सिनुभएका ओलीको पार्टी सदस्यता नै खारेज गरिँदा पनि उहाँ आफ्नो अडानमा दृढ रहनुभयो । निरन्तर उग्रवामपन्थविरुद्ध सम्झौताहीन सङ्घर्षमा डटिरहनुभयो । कालान्तरमा पार्टीले झापा आन्दोलनलाई उग्रवामपन्थी गल्ती भनेर स्वीकार ग¥यो । अनि, एउटा गम्भीर वैचारिक सङ्घर्षमा उहाँ पहिलो पटक विजयी हुनुभयो ।’ (थापाः २०५३)। गृहमन्त्रीका रूपमा २०५१ सालको पहिलो कम्युनिस्ट सरकारमा उहाँले आफ्नो राजकीय नेतृत्व–कौशल सबैले देख्नेगरी प्रस्तुत गर्नुभयो । उहाँको कार्यकालअघि झ्यालबाट सडकतिर हेरिरहेका नाबालक अनिश शाक्य लगायत दर्जनौँ व्यक्तिहरूले ‘प्रजातान्त्रिक सरकार’को आदेशमा गोली खाएर जीवन आहुति दिनुपरेको थियो । तर, ओलीको गृहमन्त्रीकालमा अकारण र अनाहकमा ‘लाठीचार्ज, अश्रुग्यास, हवाई फायर वा नागरिकलाई ताकीताकी गोली चलाउने’ जस्ता पूर्ववर्ती सरकारको रवैया कहीँकतै देख्नुपरेन । सरकार जनताको रक्षक हो भन्ने दृष्टान्त उहाँले व्यवहारतः देखाइदिनुभयो । नेकपा (एमाले) का अध्यक्ष मनमोहन अधिकारी नेतृत्वको उक्त सरकार नौ महिना मात्रै चल्यो । त्यसलाई बहुमतमा पु¥याउन राष्ट्रिय प्रजातन्त्र पार्टी समर्थन गर्न तयारै थियो । उहाँले सरकार टिकाउन प्रस्तुत गर्नुभएको विकल्पलाई पार्टीका केही नेताहरूले मानेको भए सायद मनमोहन अधिकारी नै पूरा अवधि प्रधानमन्त्री हुनुहुन्थ्यो । उहाँले त्यसबखत राप्रपाका केही सांसदहरूलाई सामान्य वा कम महत्वका केही मन्त्रालयहरू दिएर अघि बढ्नु सरकारका निम्ति सुरक्षित हुने उपाय सुझाउनुभएको थियो । तर, समयमै त्यस विकल्पलाई सही ठानिएन, स्विकारिएन । त्यसो गर्नुलाई ‘प्रतिगामी’ गल्ती देख्ने र भन्ने नेताहरू नै पछि राप्रपाको ढोका ढक्ढकाएर लोकेन्द्रबहादुर चन्दलाई प्रधानमन्त्रीको कल्की भिरिदिनु भन्दै हिँडेको विरोधाभासपूर्ण व्यवहार देखियो । खासमा यो ओलीको अर्को वैचारिक विजय थियो । (थापाः २०५३)। उहाँको व्यक्तित्व भनेको एक्लै हुँदा पनि सही विचारको पक्षमा चट्टानी अडान राख्न सक्नु हो । उहाँ सत्यसँग नजुध्ने र शक्तिसँग नझुक्ने विशेष धातुले बनेको असधौँरण व्यक्तित्व हुनुहुन्छ । चौध वर्ष लामो कष्टसाध्य जेल जीवनबाट उन्मुक्ति पाएपछि उहाँ लुम्बिनी अञ्चलको पार्टी प्रमुखको जिम्मेवारीमा खटिनुभयो । २०४६ सालको जनआन्दोलनभरि लुम्बिनीकै भौगोलिक कार्यक्षेत्रमा नेतृत्व प्रदान गर्नुभयो । तर, यहाँनिर एउटा विशेष मोडको चर्चा हुनैपर्छ– नेपाली काँग्रेसको नेतृत्व पहिले कहिल्यै कम्युनिस्ट पार्टीसँग सहकार्यको निम्ति तयार थिएन । पञ्चायती शासनको ३० वर्ष भोगिसक्दा र नेपाली काँग्रेसका संस्थापक धरोहर बीपी कोइरालाको निधन भएपछिको अवस्थामा मूलतः गणेशमान सिंहको सुझबुझका कारण वाम मोर्चा र नेपाली काँग्रेसबिच कार्यगत एकता भई सहकार्यमा संयुक्त जनआन्दोलन आह्वान गरियो । सफल पनि भयो । यसमा गणेशमान सिंह र मदन भण्डारीको घनिष्ट संवाद अनि ओलीसहितका नेताहरूको मदन भण्डारीलाई रहेको साथले विशेष भूमिका खेलेको थियो । २०४७ साल जेठ १ गते ३९ वर्षीय ओलीको नेतृत्वमा प्रजातान्त्रिक राष्ट्रिय युवा सङ्घ नेपाल ९प्ररायुसङ्घ नेपाल० स्थापना भयो, जो आज राष्ट्रिय युवा सङ्घका रूपमा क्रियाशील छ । २०४६ को चौथो र २०४९ को पाँचौँ राष्ट्रिय महाधिवेशनमा जनताको बहुदलीय जनवादको अवधारणा र व्यवस्थित कार्यक्रम नै स्थापित गर्न उहाँले निरन्तर मदन भण्डारीको साथमा रहेर योगदान गर्नुभयो । २०४८ सालको आमनिर्वाचनमा पार्टीको चुनावी घोषणापत्रको मस्यौदा उहाँकै नेतृत्वमा गरिएको थियो । पार्टीको उम्मेदवारका रूपमा ‘२० रूपैयाँ’ खल्तीमा बोकेर काठमाडौँबाट प्रस्थान भएपछि झापाबाट लोकप्रिय मतका साथ निर्वाचित भएर काठमाडौँ आउँदा पनि त्यति रकम खर्च नभई जोगिएको थियो १। विसं २०४८, २०५१, २०५६, २०७०, २०७४ र २०७९ गरी ६ पटक उहाँ ३३ वर्षमध्ये २८ वर्ष झापाबाट प्रतिनिधिसभा सदस्य निर्वाचित हुनुभएको छ । २०६४ मा देखापरेको माओवादी ‘डढेलो’मा परी उहाँ समेत पराजित हुनुप¥यो । तर, निर्वाचित जनप्रतिनिधिका रूपमा उहाँको निरन्तरजसो नै जनअनुमोदन देख्न सकिन्छ । विसं २०५३ मा महाकाली नदीको एकीकृत विकाससम्बन्धी सन्धिको अध्ययन गर्न संसदीय दलले उहाँको नेतृत्वमा अध्ययन कार्यदल गठन ग¥यो । त्यसै कार्यदलले पहिलो पटक ‘कालापानी, लिपुलेक र लिम्पियाधुरा क्षेत्रमा भारतीय अतिक्रमण र कब्जा’ रहेको तथ्योद्घाटन गरेको थियो । खासमा उहाँलाई उक्त तथ्य सार्वजनिक नगर्न भयानक दबाब थियो । तर, उहाँले राष्ट्रिय हित र स्वाभिमानविरुद्ध जोसुकैका  त्यस्ता अनुचित दबाबलाई वास्ता गर्नुभएन । पार्टीको ह्वीप उल्लङ्घन, फ्लोरक्रस गरी जनताका बिचमा स्थापित नेकपा (एमाले) लाई विभाजित गर्ने कार्यको बिजारोपण त्यतिबैलै गरियो । पार्टीभित्र कथित ‘राष्ट्रवादी’ र ‘राष्ट्रघाती’ भन्ने कपटपूर्ण र कृत्रिम विभाजन गर्ने कार्य भयो । त्यसै उद्देश्यका साथ उहाँविरुद्ध अनेक प्रपञ्च र दुष्प्रचारको थालनी गरियो । त्यतिबेलाका कैयन् व्यक्तिले भनेजस्तो महाकाली सन्धि नेपालको अहित र भारतीय हितमा थियो भने आजसम्म त्यसको कार्यान्वयन किन भएन भन्ने अहम् प्रश्न छ । खासमा नेपाल र भारत दुवै देशको हितमा भएकाले नै आज तीन दशक बितिसक्दा समेत उक्त सन्धि कार्यान्वयनमा कुनै प्रगति हासिल भएको छैन । यस परिप्रेक्ष्यमा उहाँको अध्ययनकै तथ्य, मन्त्रीपरिषद्को निर्णय र संसद्को प्रायः सर्वसम्मतिमा पछि २०७७ सालमा नेपालको नयाँ नक्सा प्रकाशन र निशान छापमा समावेश गर्नेगरी ऐतिहासिक निर्णय र अनुमोदन पनि भएको छ । ‘हिमाल, पहाड, तराई स् कोही छैन पराई’ यो उहाँको राष्ट्रिय एकतामा आधारित स्पष्ट अवधारणा हो । सामाजिक सहिष्णुता, समानता, सामाजिक न्याय र एकता उहाँको मूलमन्त्र हो । एकल जातीय पहिचान र जातीय अहंकार होइन, मिश्रित सामाजिक र जनसाङ्ख्यिक बनोटमा आधारित राज्यको नयाँ संरचना उहाँकै जोडका कारण सम्भव भयो । अशोककुमार राईको नेतृत्वमा नेकपा (एमाले) ले पार्टी विभाजनको मूल्य चुकाएरै भए पनि संविधानसभाबाट नयाँ संविधान र राज्यको नयाँ पुनःसंरचना संस्थागत गरेको छ । हिंसविरुद्ध लड्दा एमालेले आफ्ना ३०० भन्दा बढी होनाहार नेता, कार्यकर्ताहरू अनाहकमा गुमाउनुप¥यो । यदुकुमार गौतम, चक्रबहादुर डगौरा चौधरी लगायतको बलिदानले मात्र नपुगेर हिंसा, सामाजिक फासीवाद र आतंकविरुद्ध कमरेड केपी शर्मा ओलीले हिम्मतका साथ गर्नुभएको कठोर चुनौतीपूर्ण सङ्घर्षको परिणाम– ‘बन्दुकको नालबाट सत्ता जन्मन्छ’ भन्दै ‘जङ्गल र भारत’ पसेकाहरूको शान्ति सम्झौता, सेना समायोजन र संसदीय मूलधारमा आगमन अनिवार्य र सम्भव भयो । सही समयमा, सही मुद्दामा उहाँको यस्तै अगुवाइका कारण बन्दुकको छायाँमा संविधानसभाको चुनाव र नयाँ संविधान निर्माणको दुराशय पूरा हुन सकेन । घुमिफिरी रुम्जाटार भनेजस्तो २०५१ सालमा संसद्बाट बाहिरिएका माओवादीहरू २०६३ सालमा संसद्मै आइपुग्न बाध्य भए । १२ वर्षमा खोलो पनि फर्किन्छ भनेको सायद यस्तै घटना र परिघटनाहरूका निम्ति भनिएको थियो होला । ‘मधेस स्वराज’को नारा उराल्दै ‘एक मधेस, एक प्रदेश’को पक्षमा मच्चाइएको ताण्डव नृत्य सामान्य थिएन । २०६३ सालमा अन्तरिम संविधान जारी भएलगत्तै संविधानसभाको चुनावलाई ‘मधेस कार्ड’का रूपमा दुरुपयोग गर्न खोजिएको थियो । पहाडीविरुद्ध मधेसी जुधाउने ‘पराईको षड्यन्त्र’ले यसमा काम गरेको थियो । मधेसीलाई विदेशीका रूपमा देख्ने वा मधेसको उन्नति र विकासलाई पृथकतावादको औचित्यसँग जोडेर अर्थ लगाउने कोसिस समेत नभएका होइनन् । रामचन्द्र झासहितका कतिपय मधेसी नेताहरू पार्टीबाट बाहिर र विरोधी कित्तामा उभिन पुग्दा समेत उहाँले तराई, पहाड र हिमालको अन्तरनिर्भरता र अभिन्नतालाई सदैव उच्च महत्व दिनुभयो । तराईको विकासलाई गुलजार बनाउने कार्य ‘मधेस विरोधी’का रूपमा ‘ट्याग’ भिराएर दुष्प्रचारको कुहिरीमण्डल सिर्जना गर्नेहरूकै अगाडि उहाँले पहिलो पटक प्रधानमन्त्री बनेपछि व्यवहारतः सबैका सामु योजनाबद्ध प्रयास र बजेट विनियोजनको दृष्टान्त प्रस्तुत गर्नुभयो । विदेशीको चाहनामा सरकार बन्ने वा ढाल्ने, अझ संविधान नै विदेशीले नचाहेसम्म जारी नगर्न दबाब दिने रवैयविरुद्ध उहाँले आफूलाई निरन्तर र अविचल रूपमा उभ्याउनुभयो । संविधानसभाबाट देशको संविधान जारी गरेबापत एउटा छिमेकीले नाकाबन्दी गर्नु आश्चर्यजनक प्रतिक्रिया थियो । दुनियाँमा यस्तो भएको विरलै उदाहरण पाइन्छ । तर, उहाँले विदेशी वा छिमेकीका लागि ‘कम्फर्टेबल’ सरकार बनाउने वा चलाउने प्रवृत्तिविरुद्ध सदासर्वदा सङ्घर्ष गर्नुभएको छ । सीमापारि बसेर माृतभूमितर्फ ढुङ्गा हान्नेहरूलाई उहाँले कहिल्यै राम्रो मान्नुभएन । विदेशीको काखमा लुटपुटिन, विदेशीको हितका पक्षमा उभिएर भित्रभित्रै तिनका विभिन्न निकायमा लिखित निवेदन दिने तर बाहिर सुरुङ युद्धको हुँकार गर्नेहरूका राष्ट्रहित विपरीतका रवैयविरुद्ध पनि निरन्तर लड्नुभयो । छिमेकीको आधिकारिक प्रतिनिधि भएर  गुप्तचर प्रमुख सामन्त गोयल आउँदा भएको भेटलाई उहाँले गुपचुप नराखी दुनियाँको सामु सार्वजनिक गरेर जानकारी गराउनुभयो । यस किसिमको पारदर्शी व्यवहार कोही प्रधानमन्त्रीले आजपर्यन्त प्रदर्शन गर्नसकेको दृष्टान्त पाइँदैन । विसं २०७१ असार–साउनमा सम्पन्न पार्टीको नवौँ राष्ट्रिय महाधिवेशनबाट नेकपा ९एमाले० को अध्यक्षमा उहाँ निर्वाचित हुनुभयो । अत्यन्त बिरामी अवस्थामा पार्टीको नेतृत्व सम्हाल्नुअघि उहाँले २०७० माघमा संसदीय दलको नेतामा बहालवाला पार्टी अध्यक्ष झलनाथ खनाल र उहाँको साथमा मोर्चाबद्ध माधवकुमार नेपाललाई एकसाथ २३ मतको अन्तरले पराजित गरिसक्नुभएको थियो । नवौँ महाधिवेशनमा फेरि त्यही मोर्चाबन्दीमा बनेको ‘प्यानल’ निर्वाचनमा प्रत्यासी भएर १६ वर्ष पार्टी प्रमुख रहिसक्नुभएका माधवकुमार नेपाललाई पराजित गरेर मात्रै उहाँ पार्टीको मुख्य नेतामा स्थापित हुनुभएको दृष्टान्त यहाँ विशेष उल्लेखनीय छ । जब कि उहाँभन्दा अघि या त आफैँले स्थापना गरेर (को–अर्डिनेसन केन्द्र र नेकपा (माले) को स्थापना) या केन्द्रीय कमिटीले प्रस्ताव गरेर (चौथो, पाँचौँ, छैटौँ, सातौँ र आठौँ महाधिवेशनमा समेत) पार्टीको मुख्य नेता चयन गरिएका अभ्यासहरू थिए । तर, उहाँको हकमा शक्ति बाँडफाँट (पावर सेयरिङ) वा केन्द्रीय कमिटीको तर्फबाट प्रस्ताव गरी नेतृत्वमा स्थापित गर्नेजस्ता कार्य कहिल्यै भएको पाइँदैन । बरु महाधिवेशनको हलमा प्रत्यक्ष निर्वाचन लडी जितेर मात्रै उहाँलाई मुख्य नेतृत्वको जिम्मेवारी प्राप्त हुनसक्यो । २०५० जेठ ३ गतेको दासढुङ्गा हत्याकाण्डपछि माधवकुमार नेपालले १६ वर्ष नेतृत्व गर्दागर्दै २०६४ को संविधानसभा निर्वाचनमा लज्जास्पद पराजय भोग्नुपरेको सङ्कटपूर्ण अवस्थामा समेत पहिले र पछि गरी झलनाथ खनाल १४ वर्ष नेकपा ९माले० र नेकपा ९एमाले० को मुख्य नेता रहिसक्नुभएको थियो । तर, ओलीले सधैँ अरूलाई नेतृत्वमा स्थापित गर्ने भूमिका खेल्नुभयो, उहाँलाई समकालीनहरूले कहिल्यै मुख्य नेतृत्व सुम्पिने जरुरी ठानेको देखिएन । उहाँ कार्यकर्ताको बल र लोकप्रियतामा उभिएर प्रतिस्पर्धाको माध्यमबाट अरूबाट खोसेर मात्रै नेतृत्व हासिल गर्न सफल हुनुभयो । यसरी नेतृत्व निर्माणका हिसाबले पनि उहाँ अरूभन्दा भिन्न अभ्यासबाट मात्रै पार्टीको मुख्य नेतामा स्थापित हुनुभयो । २. बक्ररेखाको नेतृत्व अभ्यास। मैले मनमोहन अधिकारीसँग २०५६ सालमा नजिकको सम्बन्धमा रही काम गर्ने अवसर पाएको थिएँ । माधवकुमार नेपाल, झलनाथ खनाल, भरतमोहन अधिकारी, ईश्वर पोखरेल, प्रदीप नेपाल, प्रदीप ज्ञवाली, रघुजी पन्त र वामदेव गौतमसँग निकट रहेर विभिन्न जिम्मेवारीहरू बहन गरेँ । त्यस क्रममा सबैका आ–आफ्नै विशेषता र नेतृत्व शैलीको अनुभव गरेको छु । केपी शर्मा ओलीसँग सायद सबैभन्दा धेरै अन्तर्वार्ता ९करिब दुई दर्जन० मैले गरेको छु । उहाँले पार्टीभित्र अल्पमतमा पर्दा जमेर सङ्घर्ष गर्नुभयो, देशभरि आफ्नो छुट्टै सञ्जाल पनि सञ्चालन गर्नुभयो । पार्टी नेतृत्वले उहाँलाई संस्थागत रूपमै जिल्ला–जिल्ला र कार्यकर्ताको बिचमा पुग्नबाट नियन्त्रण समेत गर्ने ग¥यो । केन्द्रीय सचिवालयबाट अनुमति लिएर मात्रै प्रमुख अतिथि तोकिने अभ्यास खासमा उहाँलक्षित नै थियो । तर, त्यसले पनि उहाँलाई खासै नियन्त्रण गर्नचाहिँ सम्भव भएन । उहाँ जसरी र जुन प्रक्रियाबाट नेतृत्वमा स्थापित हुनुभयो, विगत १० वर्षयता केन्द्रीय कमिटीमा सँगै रहेको अनुभवका आधारमा मलाई लागेको छ– उहाँको नेतृत्व सरल, नियमित र साधारण ढङ्गको मात्रै छैन । बाङ्गोटिङ्गो बाटोमा कहिले झ्याप्प ब्रेक लगाएजस्तो गरेर त कहिले बेगवान् गतिमा कुँदेर मात्रै उहाँलाई हरेक नेता–कार्यकर्ताले पछ्याउन सम्भव हुन्छ । रातभरि काम गर्नसक्ने, दैनिक १८ घण्टा काममा सक्रिय हुनसक्ने, शान्त नभएर सदैव अशान्त आँधीबेहरीको गति र परिवेशमा अभ्यस्त हुन नसक्ने हो भने उहाँसँग टिक्नै सम्भव हुँदैन । चाहे काँकडभिट्टा–कञ्चनपुर–सुर्खेत (मेची–महाकाली राष्ट्रिय अभियान) होस् अथवा पुष्पलाल लोकमार्ग केन्द्रित (झुलाघाट–चिवाभञ्ज्याङ) समृद्धिका लागि सङ्कल्प यात्रा होस् – यी असामान्य अभियान र जनपरिचालन उहाँको नेतृत्वकालमा आयोजना भएका छन् । उहाँ हरेक व्यक्तिलाई अल्छीपन, आलस्य र ढिलासुस्ती होइन, जागृत, सचेत र सक्रिय तनमन र मस्तिष्कमा आफूजस्तै अहोरात्र क्रियाशील गराउन सधैँसधैँ प्रयत्नशील देखिनुहुन्छ । हिँडिरहेको गाडी रोकेजस्तै, बसिरहेको बथान कुदाएजस्तै गरी उहाँ कहिले के गर्नुहुन्छ रु खासमा धेरैलाई अत्तोपत्तो नै हुँदैन । सम्बन्ध, सम्पर्क र भेटघाटमा उहाँको हकमा कुनै कार्यतालिकाले काम गर्दैन । पद, ओहदा र दज्र्यानीको कारणले पनि सम्बन्धलाई फरक पार्दैन । सामान्य मान्छेसँग उहाँको घण्टौँ समय बित्छ र कहिलेकाहीँ जरुरी भेटघाटलाई नै समय मिलाउन हम्मेहम्मे परेको अनुभव हुन्छ । उहाँ अरूको विश्लेषण, धारणा र सापटी विचारको आधारमा नभएर आफ्नै ‘एन्टीकरेन्ट’ (अलग) दृष्टिकोणका साथ सक्रिय हुनुहुन्छ । सम्भवतः यही स्थितिलाई विश्लेषण गरेर उहाँलाई प्रधानमन्त्रीको कुर्सीमा विराजमान हुँदा कतिपय विश्लेषकहरूले ‘विद्रोही’ प्रधानमन्त्रीका रूपमा पनि प्रस्तुत गर्ने गरेको पाइन्छः। ‘प्रायः विद्रोह जनताले गर्छन्’ ओलीको सन्दर्भमा त्यो कुरा मिल्दैन । कहिलेकाहीँ ओलीले जनतविरुद्ध विद्रोह गर्छन् । पहिलो संविधानसभा निर्वाचनमा पराजित भएपछि उनले दिएको अभिव्यक्ति रोचक छ । झापाबाट काठमाडौँ फर्कने क्रममा उनले पत्रकारलाई प्रतिक्रिया दिएका थिए, ‘जनताले गल्ती गरेकाले पराजित भएँ । जनताले यो कुरा महसुस गर्नुपर्छ । आगामी निर्वाचनमा सच्याउने छन् ।’ यो उनको जनताप्रति ‘साइलेन्ट’ विद्रोहको अभिव्यक्ति थियो । जति पराजित भए पनि कहिल्यै नझुक्ने स्वभाव ओलीमा देखिन्छ । (बीसीस् २०७७)। उहाँको व्यक्तित्व, निष्ठा र समर्पणलाई नबुझ्नेहरू अनेक आरोप लगाएर विरोध, निन्दा र भत्र्सना गर्न जुट्छन् । तर, सिङ्गो पृथ्वी पल्टिएर निन्दामा जुटे पनि त्यसले उहाँलाई खासै फरक पारेको देखिँदैन । खासमा उहाँ भिडसँग कहिल्यै डराउनुहुन्न । सदासर्वदा भिडलाई आफ्नो पछिपछि डो¥याउन सक्नुहुन्छ । चाहे माओवादी हिंसविरुद्ध सम्झौताहीन सङ्घर्षको बेला होस् वा नेपालविरुद्ध लगाइएको नाकाबन्दीको प्रतिरोधमा नेपाली राष्ट्रिय स्वाभिमानको बादशाहका रूपमा ‘नाकाबन्दी नहटाई म भारत भ्रमणमा जान्नँ’ भन्ने अभिव्यक्ति दिइरहँदा होस् अथवा संसद्को रोस्ट्रमबाट ‘सत्यमेव जयते कि सिंहमेव जयते’ भनेर म भारतसँग सोध्न चाहन्छु भनिरहँदा होस्, कहिलेकाहीँ त लाग्छ– उहाँको मुटु नै छैन, जो कुनै शक्तिका सामु डरले थरथर काँपोस् । लोकतन्त्रका लागि लामो सङ्घर्ष गर्नुभएका ओलीलाई कतिपयले लोकतन्त्रविरोधी, प्रतिगामी, तानाशाह र अधिनायकवादी सिद्ध गर्न एक समय न्वारनदेखिको बल लगाएका थिए । यसै सन्दर्भमा २०७७ पुस ५ पछिको एउटा बसाइँलगत्तै एक विश्लेषकले लेखेका थिएः। प्रतिनिधिसभा विघटन गरेपछि केपी ओलीलाई विपक्षी र आलोचकहरूले ‘तानाशाह’, ‘निरकुंश’, र ‘प्रतिगामी’को बिल्ला भिराइदिए । माओवादी केन्द्रका अध्यक्ष पुष्पकमल दाहाल ‘प्रचण्ड’ले ‘लोकतन्त्रको हत्यारा’ को आरोप पनि लगाए । नसामा रगतभन्दा राजनीति बग्ने मानिसहरूले ओलीप्रति एक प्रकारको धारणा बनाइरहेकै हुन्छन् । तर, स्वयम् उनकै मुखबाट ‘तानाशाही होइन, डिसिप्लिन डेमोक्रेसी’ भनेको सुन्दा र ‘त्यो पानी ट्याङ्करको चालकलाई ट्याङ्करबाट पानी खन्याउन १० मिनेटमा सकिने कामका लागि चालकलाई एक घण्टा किन कुराउने रु बरु हामी माथिबाट मगाएर मिठो कफी खाऊँ, उसलाई छिटो पानी खन्याउन लगाएर पठाइदिऊँ’ ओलीले यस्तो भनेको सुन्दा ओलीमा त्यस्तो तानाशाही प्रवत्ति हामीले भेट्टाएनौँ । ओली त उल्टै नरम पो सुनिए । ‘मानिसको एउटै अन्तर्राष्ट्रिय जाति हुने छ’ भन्ने गीत गाउने कम्युनिस्टहरू पदमा पुगेपछि आफैँलाई शासक ठान्छन् । तर, एक मजदुरको समयको मूल्य बुझिदिने प्रधानमन्त्रीको यो शैली काठमाडौँदेखि गाउँगाउँका सिंहदरबारमा बस्ने ‘शासक’हरूले बुझिदिने हो भने वास्तविक अर्थमा सामाजिक न्याय र समाजवादको गफ गरेको सुहाउला कि ? (पन्तः २०७७)। अग्रजहरूबाट विरासतमा देशको दोस्रो ठुलो पार्टी बुझ्नुभएका उहाँले आफ्नो नेतृत्व, पौरख र कार्यनीतिक चार्तुयसँगै क्रमशः पहिलो पार्टी बनाउनुभयो । दुई तिहाइ बहुमतको सरकार चलाउने शक्तिशाली शक्ति र सामथ्र्य निर्माण गर्नुभयो । उहाँले एकता र विभाजन दुवै भोग्नुभयो । आफू हाराहारीको दोस्रो अध्यक्ष बनाएर उस्तै–उस्तै रङ र बुट्टेदार कुर्सीमा नै प्रचण्डलाई आसीन पनि गराउनुभयो । तर, दुई वर्ष बित्दा नबित्दै ‘१९ बुँदा’को लिखित आरोपपत्र मात्रै बेहोर्नु भएन, पार्टी अध्यक्ष, संसदीय दलको नेता, सांसद र पार्टी सदस्यबाटै निष्काशित गरिनुभयो । पार्टी एकतामा ४० प्रतिशत हिस्सा प्राप्त गरेका सहकर्मी नेताबाट यसरी निष्काशित भएको घोषणा सुन्न पनि उहाँ अभिशप्त हुनुप¥यो । अध्यादेशको चर्को विरोध गरी ‘र’ लाई ‘वा’ बनाउनु संविधानविपरीत भयो भन्नेहरूबाटै ४० प्रतिशतलाई २० प्रतिशतमा झारेर नेकपा ९एमाले० को संसद्बाट विभाजन गरियो । १६ र १४ वर्ष पार्टी प्रमुख भएका नेताहरूबाट नेकपा (एमाले) यसरी विभाजन गरिने छ, त्यो पनि नेपाली काँग्रेस र माओवादी केन्द्रको साथ, वैदेशिक शक्तिहरूको उक्साहट र एमाले विरोधीहरूको लगानीमा भन्ने कसरी सोच्नु र विश्वास गर्नु रु यस्ता भोगाइहरू सबैभन्दा बढी उहाँकै स्मृतिपटलमा सुरक्षित र ताजै हुनुपर्छ । विभाजनबाट शक्ति कहिल्यै प्राप्त हुँदैन र पार्टी बलियो बन्दैन । आज माधवकुमार नेपाल, झलनाल खनाल, सीपी मैनाली, वामदेव गौतम, डा। भीम रावल, घनश्याम भुसालहरूको हविगतबाट त्यसका परिणाम र परिणतिहरू स्पष्ट भएका देखिन्छन् । ३. असमान्य सपना। पुष्पलाल, रामनाथ दाहाल र मदन भण्डारीलाई विशेष रूपमा सम्मान गर्नुहुने प्रधानमन्त्री केपी शर्मा ओली मान्छेमा अन्तर्निहीत क्षमता, पहलकदमी र सक्रियताको संयोजनमा नयाँ पुस्ताको खास हिमायती हुनुहुन्छ । साधारण भुइँमान्छे उहाँको आफ्नो खास वर्ग हो । व्यक्तिगत मेहनत, परिश्रम र पौरखको बलमा चुनौतीसँग पौठेजोरी खेल्दै उहाँको आजको विराट् व्यक्तित्व निर्माण भएको छ । जेलबाट छुटेपछि पाटन निवासी राधिका शाक्यसँगको विवाहले उहाँलाई पारिवारिक जीवनमा आबद्ध गरी प्रतिकूल स्वास्थ्यको विशेष ख्याल गर्न सहयोग पुगेको यथार्थ सबैका सामु छर्लङ्ग छ । आफ्नो र श्रीमती शाक्यको सम्पूर्ण सम्पत्ति ट्रस्टमार्फत जीवनको शेषपछि राष्ट्रको नाममा सुम्पने निर्णय गरेर उहाँले सबैका निम्ति उदाहरणीय कार्य गर्नुभएको छ । दुई–दुई पटक मिर्गौला प्रत्यारोपण गरी टीबी, एपेन्डिसाइटिस र अन्य जटिल रोगहरूसँग जुझ्दै आफ्नो भौतिक शरीरलाई आधुनिक स्वास्थ्य विज्ञान र उपचार पद्धतिको प्रयोगशालाकै रूपमा उहाँले सदुपयोग गर्नुभएको छ भन्दा अत्युक्ति हुँदैन । राजनीतिक जीवनलाई सर्वोपरि रूपमा नेपाली जनताको नियतिमा परिवर्तन, सुख, खुसी र समृद्धिका पक्षमा समर्पित गरिरहनुभएको छ । त्याग, निष्ठा, विचार निर्माण र कार्यान्वयनमा उहाँ एक अद्वितीय व्यक्तित्व र सधैँकका रूपमा क्रियाशील हुनुहुन्छ । वास्तवमा यो नै केपी शर्मा ओलीको वास्तविक सपना, सङ्घर्ष र सुङ्कल्पको त्रिआयामिक व्यक्तित्व बन्न पुगेको छ । पार्टी सञ्चालनमा होस् वा राज्य सत्ताको नेतृत्व गर्ने क्रममा ओली सामान्य, सनातनी र एक थान ओहोदाधारी मात्र देखिनुहुन्न । आफ्ना विरुद्ध ‘१९ बुँदा’को आरोपपत्र, निष्काशनको ऐलान, पार्टी विभाजन र पाँच दलीय गठबन्धन गरी चौतर्फी रूपमा घेरेर समाप्त पार्न उद्धत व्यक्ति र शक्तिहरूलाई समेत उहाँले जनताको बल र साथमा ‘साइज डाउन’ गर्ने सफलता हासिल गर्नुभयो । जनमतमा पहिलो पार्टी अर्थात् सबैभन्दा धेरै २८ लाख मतदाताले मन पराएको पार्टीलाई षड्यन्त्रपूर्वक विभाजनका बाबजुद स्थापित गराउनुभयो । अझ आफूकहाँ क्षमाप्रार्थी मुद्राभावमा आउनासाथ बार्दलीमा उभिएर पुनः हामी एक भयौँ भन्ने घोषणा गरेर क्षमाशील व्यक्तित्वको परिचय समेत सार्वजनिक गर्नुभयो । पटकपटक धोका, विश्वासघात र घेराबन्दी गरेको देख्दादेख्दै, भोग्दाभोग्दै फेरि पनि प्रधानमन्त्रीको कुर्सीमा आसीन गराएर ‘एमालेविरोधी गठबन्धन’ लाई छिन्नभिन्न पारिदिनुभयो । अर्थात् कान्छी औँलो दिनुपर्नेलाई कान्छी औँली दिएर, हात दिनुपर्दा हात दिएर र काँध हाल्नुपर्दा काँध हालेर उहाँले प्रतिकूलतालाई चिर्दै अनुकूलता सिर्जना गर्नुभएको तथ्य स्पष्टै छ । केवल ३२ सिटको सामथ्र्यलाई जादुगरी र पाँचै वर्षसम्म कसैले केही गर्न नसक्नेजस्तो गरी हुँकार प्रकट हुन थालेपछि त्यसको एक हप्ता नबित्दै सत्ताच्युत गरिदिएर उहाँले नेपाली काँग्रेस र एमालेजस्ता प्रमुख प्रतिस्पर्धी पार्टीका बिच स्थिरताको मूल्यमा सहकार्यको नयाँ अध्याय थालनी गरी नसोचेको समयमा प्रधानमन्त्री हुनुभएको छ । माओवादी केन्द्रसँग पार्टी एकता गरेर ३ वर्ष र नेपाली काँग्रेससँग सहकार्यमा २ वर्षसम्म दुई तिहाइ बहुमतका भिन्नाभिन्नै स्वरूप र स्वादका सरकारको नेतृत्व गर्ने यस्तो परिवेशको निर्माण गर्न उहाँको सफल नेतृत्वकलाकै परिणामस्वरूप सम्भव भएको छ । उहाँले नेपाल राष्ट्र र नेपाली जनतालाई देखाएका सपना असामान्य छन् । जस्तो किः। –सात प्रतिशतको आर्थिक वृद्धिदर कायम गरेर सरकार सञ्चालन गर्नु, भूपरिवेष्ठित अवस्थितिको देशका विरुद्ध लगाइएको नाकाबन्दी निस्तेज र असफल पार्नु,। – भूकम्पपछि पुनः निर्माणको सफल नेतृत्व गरी ७ लाख ५५ हजार निजी आवास, ७ हजार ५ शैया शैक्षिक संस्था, १ हजार १ सय स्वास्थ्य संस्था निर्माण गर्नु,। – बारा जिल्लाका टोर्नाडो आँधीबेहरी पीडितलाई ८ सय ६९ घर निर्माण गरेर हस्तान्तरण गर्नु,। – ऐतिहासिक, पुरातात्त्विक सम्पदाहरू रानीपोखरी, काष्ठमण्डप, धरहरा आदिको दुरुस्त पुनर्निर्माण गर्नु,। –सिंहदरबार, सर्वोच्च अदालत, संसद् भवन, महान्यायाधिवक्ताको कार्यालय, मन्त्री निवास, मुख्यमन्त्री निवास आदिको पुनर्निर्माण र नवनिर्माण सम्पन्न गर्नु,। – सात सय ५३ वटै गाउँपालिकामा बैङ्कका शाखा विस्तार गर्नु, बैङ्किङ कारोबारलाई बढीभन्दा बढी नागरिकसम्म पु¥याउनु,। – पालिकास्तरमा प्रमुख प्रशासकीय भवन, १०र१५ शैयाका अस्पताल भवन, सभा हल, खेलकुद मैदान लगायतको संरचनागत प्रबन्ध र नवनिर्माण गर्नु,। – मदन भण्डारी राष्ट्रिय राजमार्गको परिकल्पना, निर्माणको थालनी र अधिक हिस्साको निर्माण सम्पन्न गरेर अघि बढ्नु,। – हुलाकी राजमार्गको सुस्त निर्माण कार्यलाई चुस्त पारेर ८० प्रतिशतभन्दा बढी भाग निर्माण गर्नु,। – प्रतिदिन ५ किलोमिटरका दरले मोटरबाटो कालोपत्रे गर्नु, सयौँको सङ्ख्यामा डबल लेन पक्की पुल निर्माण गर्नु,
राष्ट्रपति, सभामुख, प्रधानन्यायाधीश, मुख्य सचिव, नेपाल पत्रकार महासङ्घको अध्यक्षलगायतका राष्ट्रका प्रमुख पदाधिकारी, प्रशासनिक एवं पेसागत सङ्गठनको मुख्य नेतृत्वमा महिलालाई स्थापित गर्नु,। – जयनगर–बिजुलापुर रेलवे सेवा निर्माण गरी २ अर्बको लागतमा दुईवटा रेल खरिद गरेर सञ्चालनमा ल्याउनु,। – दमक बिजनेस पार्कको निर्माण गरी आधुनिक विकासको झझल्को दिनु,। – घरघरमा ग्यासको पाइपलाइन पु¥याउनु सम्भव रहेको सपना देखाउनु,। – हिन्द महासागरसम्म नेपालको राष्ट्रिय झण्डा फहराउँदै पानीजहाज सञ्चालनको प्रबन्ध मिलाउनु,। – तुइनमुक्त नेपालको निर्माण गर्नु,। – चीनसँग पारवहन सन्धि गरी नेपालको भूपरिवेष्ठित अवस्थितिमा परिवर्तन गरी भू–जडित बनाउनु,। – कोभिड–१९ को विश्वव्यापी महामारीविरुद्ध सफलताका साथ लडनु,। – नागढुङ्गा र सिद्धबाबामा सुरुङ निर्माणको थालनी र ब्रेकथ्रु सम्पन्न गरी देशलाई सुरुङ युगमा प्रवेश गराउनु,। – निरोगी नेपाल अभियान अघि बढाउनु,। – डिजिटल नेपालको अभियान शुभारम्भ गरी नेपालमा सूचना र प्रविधिको युग सुरु गर्नु,। – सामाजिक सुरक्षा कोषमार्फत औपचारिक र अनौपचारिक क्षेत्रका श्रमिकको जीवनलाई सहज बनाउनु। – प्रधानमन्त्री आधुनिकीकरण कार्यक्रम सञ्चालन गरी नेपाललाई आत्मनिर्भरताको मार्गमा अघि बढाउनु,। – समृद्ध नेपाल, सुखी नेपालीको राष्ट्रिय आकाङ्क्षामा सिङ्गो राष्ट्रलाई एकजुट बनाउनु । ४. भीषण घेराबन्दी र हमला। नेपालमा २००७ सालदेखि आजसम्मै स्थिरताको प्रश्न अहम् रहिआएको छ । विगतका कुनै पनि सरकारले कहिल्यै पाँच वर्षको निर्धारित कार्यावधि पूरा गर्न पाएका छैनन्, सकेका छैनन् । यही प्रश्नले मुलुक निरन्तर पिरोलिरहेको छ । सङ्घीय लोकतान्त्रिक गणतन्त्र नेपालको स्थापनापछि अवलम्बन गरिएको निर्वाचन प्रणालीले त झन् एउटा पार्टीको एकल बहुमतको सरकार गठन गर्नु असम्भवजस्तै बनाएर मुलुकलाई नियोजित अस्थिरताको दुश्चक्रमा फसाइएको छ । नयाँ संविधान (२०७२) यताको अवधिका असफल सरकारहरू आफ्नै कारणले ढल्ने नै भए, सफल सरकार र सफल नेतृत्वमाथि समेत भीषण घेराबन्दी र हमला गरिएको छ । पार्टीभित्र अन्तरविरोध चर्काउँदै विभाजन र अस्थिरताको खेती निरन्तर तीव्र पारिएको छ । राष्ट्रिय हित, आत्मनिर्भरता, विकास, स्थिरता र समृद्धिको पक्षमा दृढतापूर्वक उभिन खुट्टा कमाउनेहरूलाई ‘कम्फर्टेबल’ गठबन्धन गर्न प्रेरित गरिएको छ । देश–विदेशका भ्रष्ट, माफिया र खुफिया एजेन्सीमार्फत नेतृत्वलाई बदनाम गर्ने प्रचारबाजीरप्रचारयुद्ध नै छेडिएको छ । खासमा, यो नेकपा (एमाले) माथि, यसको बलियो नेतृत्वमाथि र मुख्यतः अध्यक्ष केपी शर्मा ओलीमाथिको योजनाबद्ध हमला हो भन्ने तथ्य जगजाहेर नै छ । एमालेलाई कमजोर नपारी यहाँ धेरैका धेरै स्वार्थ पूरा हुनेवाला छैन । ओलीलाई बदनाम नगरी वा नेकपा (एमाले) लाई कमजोर बनाउने तिनको लागि सहज अवस्था पनि सिर्जना हुँदैन । षड्यन्त्रपूर्वक पार्टी फुटाइदिँदा पनि जनमतमा पहिलो पार्टी एमाले नै भएपछि, पार्टी एकताको नाममा विजातीय तत्त्वहरूलाई पार्टीभित्र हुलेर अन्तध्र्वंश गर्ने षड्यन्त्र असफल भएपछि र एमालेविरोधी गठबन्धनले समेत तिनलाई अपेक्षित परिणाम दिन नसकेपछि आज सम्पूर्ण ताकत पार्टीको मुख्य नेतृत्वमाथि घेराबन्दी, प्रहार र दुष्प्रचारमा केन्द्रित गरिएको छ । यस्ता अरू कुनै उपायले काम नगरेपछि नै अब केपी शर्मा ओलीविरुद्ध दुष्प्रचारको यस्तो बनीबनाउ लहर सिर्जना गर्न जोड गरिएको छ । केही दृष्टान्त यस्ता छन् –। – समाज र राष्ट्रका सबैभन्दा भ्रष्ट व्यक्ति र तत्वहरू भ्रष्टाचारीको आरोपका साथ उहाँको छवि धूमिल पार्न सक्रिय छन् । जस्तो कि यती, ओम्नी, गिरीबन्धु जस्ता विषयहरूमा जबर्जस्ती उहाँलाई मुछ्न र दोषी देखाउन खोजिएको छ,। – वाइडबडी, ललिता निवासको जग्गा प्रकरण लगायतको छानबिन थालेर कारबाहीको प्रक्रिया अघि बढाउने उहाँमाथि नै उल्टो आक्रमण गर्ने गरिएको छ,। – नक्कली भुटानी शरणार्थी लगायतका प्रकरणको छानबिनलाई एमालेविरुद्ध केन्द्रित गर्ने प्रपञ्च रचिएको छ,। – एमालेले थालनी गरेर हासिल गरेका महत्वपूर्ण उपलब्धिहरूलाई तोडमोड गर्ने गरिएको छ, जस्तो कि आफ्नो गाउँ, आफैँ बनाऔँ, एक घर, एक धारा, खरको छानामुक्त सुरक्षित आवास, निर्वाचन क्षेत्र केन्द्रित रणनीतिक पूर्वाधार निर्माण, डिजिटल नेपाल, भ्रष्टाचारमुक्त सुशासन आदि,। – हिंसाप्रिय पुराना र लोकप्रियताप्रिय नयाँ शक्तिहरूसँगै प्रतिगामी, अराजकतावादी र वैदेशिक षड्यन्त्रकारीहरूको मोर्चाबन्दी गराएर मुख्यतः मूलधार र सोसल मिडियामार्फत गलत प्रचारको जेहाद छेड्न खोजिएको छ,। – सोसल प्लेटफर्मको दुरुपयोग गरी चरित्रहत्या, आक्रमण र व्यक्तिगत निशाना साँध्ने गरिएको छ,। – तथ्यको तोडमोड, अतिरञ्जना, गलत सूचना प्रवाह र बदनामी अभियान तीव्र पारिएको छ,। – अश्लील छाडा, अमर्यादित, अशिष्ट र निर्लज्ज गालीगलौजको शृङ्खला चलाइएको छ,। – प्रशासनिक र न्यायिक कार्य सम्पादनलाई राष्ट्रिय हित, राष्ट्रिय आकाङ्क्षा र राष्ट्रिय स्वार्थविपरीत गरी कर्तव्यच्युत पारिएको छ,। – नेकपा (एमाले), अध्यक्ष र प्रधानमन्त्री केपी शर्मा ओलीको प्रतिरक्षालाई कमजोर पारेर एकोहोरो दुष्प्रचार बढाइएको छ,। – प्रतिरक्षामा बोल्ने र लेख्नेहरूमाथि व्यक्तिगत रूपमा नै आक्रमण र लान्छना लगाउने गरिएको छ,। यसरी कहिले ‘जनजाति विरोधी’, कहिले ‘मधेस विरोधी’, कहिले ‘गणतन्त्र विरोधी’, कहिले ‘सङ्घीयता र समावेशिता विरोधी’ जस्ता ट्याग उहाँलाई भिराएर आ–आफ्नो स्वार्थको रोटी सेक्न तम्सिनेहरू थुप्रै देखिएका छन् । तर, उहाँ नउभिएसम्म न मधेस, न जनजाति, न गणतन्त्र, न सङ्घीयता–समावेशितासहितको नयाँ संविधान र न त राष्ट्रिय हितको रक्षा एवं जगेर्नामा अरूले कुनै ठोस र निर्णायक कदम चाल्न सकेका छन् । यी सर्वत्र उपलब्धिहरूमा ओलीको बहुआयामिक भूमिका नै अपरिहार्य र निर्णायक सावित भएको छ । माओवादी हिंसाको पराकम्पका रुपमा रहेको विप्लव समूह र पृथकतावादी सीके राउत समूहलाई शान्ति प्रक्रिया र राष्ट्रको मूल प्रवाहमा ल्याउने कार्य उहाँकै नेतृत्वको सरकारले सफलतापूर्वक गरेको सर्वविदितै छ । समग्रमा, ओलीमाथिको प्रहार काम नगरेको, निरीह र निरूपाय भएको, जनमत कमजोर रहेको, राष्ट्र र पार्टीको नेतृत्व गर्न नसकेको कारणले होइन र हुँदै होइन । पार्टी र सरकाररगठबन्धनको सफल नेतृत्व गरी बिग्रेको अर्थतन्त्रलाई सुधारको लयमा ल्याएको/ल्याउन खोजेको, विकास निर्माणलाई गति प्रदान गरेको, समृद्धिको प्रस्ट बुझिने खाका अघि सारेको, धरहरासहितका ऐतिहासिक सम्पदाहरूको पुनर्निर्माण गरेको, दमकमा बिजनेस टावर निर्माण गरेको, पूर्व–पश्चिम राजमार्गलाई चार लेन बनाउन थालेको, तराई–मधेसमा विकासको लहर सिर्जना गरेको, नागरिकलाई निराश हुनबाट रोकी आशाको सञ्चार गराएको, राष्ट्रियता र राष्ट्रिय स्वाभिमानलाई बलियो बनाएजस्ता कारणले नै यस किसिमको प्रहार भइरहेको छ । आफूलाई समाजमा सम्भ्रान्त भन्ठान्नेहरू जनस्तरबाट स्थापित बलियो र भरोसायुक्त नेतृत्वलाई रूचाउँदैनन् । वैदेशिक षड्यन्त्रकारीलाई आफ्नो राष्ट्रको हितमा उभिने अविचल राष्ट्रवादी नेतृत्व पच्दैन । भ्रष्ट, माफियाहरूलाई संविधान, कानुन र विधिको शासन मन पर्दैन । अराजकतावादीहरूलाई बलियो र दृढ निश्चयी नेतृत्व मान्य हुँदैन । पृथकतावादीहरूलाई राष्ट्रिय एकतासँग वैरभाव हुन्छ । हिंसाप्रियहरू शान्ति र अमनचयन किमार्थ मन पराउँदैनन् । मुनाफाखोरहरू रातारात धनी बन्न नपाएकोमा क्षुब्ध र स्तब्ध हुन्छन् । तर, देशलाई माया गर्नेहरू, जनतालाई बलियो बनाउन चाहनेहरू, विकास र समृद्धिका हिमायतीहरू, सुशासन र भ्रष्ट्राचारमुक्त आत्मनिर्भर, स्वच्छ र शान्तिप्रिय एवं सामाजिक न्याय, राष्ट्रिय मर्यादा र स्वाभिमानका पृष्ठपोषकहरू केपी शर्मा ओलीलाई प्रधानमन्त्री, अध्यक्ष, सम्मानित राष्ट्रिय ‘बा’ र राजनेताको रूपमा सर्वोपरि भरोसा गर्छन् । त्यसैले, ओलीबिनाको नेकपा (एमाले), ओली एवं नेकपा (एमाले) बाहेकको गठबन्धन, सरकारको निर्माण एवं नेतृत्व अर्थात् ओलीमुक्त नेपाल बनाउन खोज्ने, रूचाउने र चाहनेहरूलाई तिनको नियत, स्वरूप, अभिप्राय, आवरण अनि व्यवहारमा चिन्हित गरेर राष्ट्रिय मर्यादा तथा राष्ट्रिय नेतृत्वको प्रतिरक्षामा सिङ्गो राष्ट्र एवं पार्टीपङ्क्ति एकताबद्ध हुनु आजको अपरिहार्य आवश्यकता हो । (पत्रकार गणेश पाण्डेद्वारा सम्पादित ‘केपी शर्मा ओली: सपना, सङ्घर्ष र सङकल्प’ पुस्तकमा प्रकाशित प्रस्तुत विचारका लेखक थापा प्रधानमन्त्री ओलीका पूर्व प्रेस सल्लाहकार तथा हाल प्यूठानबाट निर्वाचित सांसद हुन्)। "
चलचित्र ‘जन्ते बाख्रो’को प्रिमियर सम्पन्न,"काठमाडौं, २२ जेठ । यही जेठ २३ गतेदेखि प्रदर्शनमा आउने चलचित्र जन्ते बाख्रोले भव्य प्रिमियर सम्पन्न गरेको छ । बुधबार काठमाडौंको सिभिल मलमा चलचित्र जन्ते बाख्रोको प्रिमियर गरिएको हो । प्रिमियरमा कलाकारहरु सौगात मल्ल, गरिमा शर्मा, सन्दीप क्षेत्री, लाहुरे, अनुपविक्रम शाही, वर्षा राउत, सञ्जोग कोइराला, अशिम शाह, महेश काफ्ले, लोकेन्द्र लेखकलगायतका कलाकारहरुको बाक्लो उपस्थित थियो । प्रिमियरपछि पत्रकारहरुसँग कुरा गर्दै गायक महेश काफ्लले चलचित्रको कथा सरर बगेकोले राम्रो लागेको भन्दै आमाको भुमिकामा रहेकी रमा थपलियाको अभिनयको तारिफ गरे ।  ‘कथा बगेको छ । यसको महत्वपूर्ण पाटो पनि कथा बग्नु नै हो । चलचित्रमा सबै गित संगित एकदम राम्रो छ । सौगात दाईको ममिको भुमिका निभाउनु भएको रमा थपलिया ज्यू उहाँको एकदम राम्रो गर्नुभएको छ । समग्रमा राम्रो छ,’ उनले भने । यस्तै, कलाकार लोकेन्द्र लेखकले टिम राम्रो हुदाँ नै चलचित्र राम्रो बन्ने भन्दै यो टिमले राम्रो चलचित्र बनाएको बताए । उनले भने, ‘जब टिम राम्रो भइदिए पछि सबै राम्रो हुन्छ जस्तो लाग्छ । अहिले हामीले कन्टेन मात्र भनिरहेका छौँ । कहिलेकाही कन्टेनको बिचमा मनोरञ्जन, पारिवारिक चलचित्र जो सबैले हेर्न मिल्छ । २ घण्टाको समयमा बच्चादेखि बुढासम्म सबैले मनोरञ्जन लिएर खुसी हुँदै बाहिर जाउन् भन्ने यो प्रयास हो ।’ उनले थप भने, ‘यसमा टिम नै राम्रो भएर पनि अव यो मिस हुनेवाला छ ।’। यसैगरी, प्रिमियरमा पुगेका वर्षा राउत र सञ्जोग कोइरालाले पनि लामो समयपछि रमाइलो चलचित्र हेर्न पाएको बताए । "
चलचित्र सेन्सर बोर्डको सदस्यमा गिरी नियुक्त,"काठमाडौं, २२ जेठ । केन्द्रीय चलचित्र जाँच समिति (सेन्सर बोर्ड)को सदस्यमा रंग पत्रकार कुबेर गिरी नियुक्त भएका छन् । सञ्चार तथा सूचना प्रविधि मन्त्रालयको मन्त्रीस्तरीय निर्णयबाट गिरीलाई सदस्य नियुक्ति गरिएको हो । गिरीलाई सञ्चार तथा सुचना प्रविधिमन्त्री पृथ्वीसुब्बा गुरुङले बोर्ड सदस्यको नियुक्ति पत्र दिएका हुन् । दुई दशकदेखि रंग पत्रकारितामा सक्रिय गिरी विभिन्न साप्ताहिक, मासिक, समाचारपत्र, हिमालयन टाइम्स, सौर्य दैनिक र नेपाल टेलिभिजनको चलचित्र समाचार हुँदै पछिल्लो एक दशकदेखि रातोपाटी डटकममा कार्यरत रहेका छन् । नेपाल टेलिभिजनका लागि करिब आधा दर्जन टेलिसिरियल, चलचित्रसम्बन्धी कार्यक्रम समेत निर्माण, निर्देशन गरेका गिरीले केही म्युजिक भिडियोको समेत निर्देशन गरेका छन् । गिरी चलचित्र पत्रकार संघका केन्द्रीय उपाध्यक्ष पनि हुन् । त्यस्तैगरी, जाँच समिति (सेन्सर बोर्ड) सदस्यमा कलाकार भीमा मैनाली नियुक्त भएकी छन् । दुई दशक लामो फिल्म करिअरमा मैनालीले कलाकार, लेखक र निर्देशक भएर काम गरेकी छन् । उनले चलचित्र विकास बोर्डको अध्यक्ष पदमा समेत आवेदन दिएकी थिइन् । यसअघि समितिको सदस्यमा सम्पन्न श्रेष्ठ नियुक्त भएका छन् । "
‘नक्कली प्रचण्ड’ बनेका कलाकार गौतमको निधन,"काठमाडौं, २० जेठ । ‘नक्कली प्रचण्ड’का रूपमा चिनिएका कलाकार घनश्याम गौतमको निधन भएको छ । लामो समयदेखि भक्तपुरको क्यान्सर अस्पतालमा उपचार गराइरहेका गौतमको सोमबार राति निधन भएको हो । उनी भक्तपुर ताथलिमा रहेको काठमाडौं क्यान्सर अस्पतालमा लामो समयदेखि उपचार गराइरहेका थिए । ‘मेरी बास्सै’ टेलिश्रृंखलामा माओवादी अध्यक्ष एवम् पूर्वप्रधानमन्त्री पुष्पकमल दाहाल ‘प्रचण्ड’को व्यंग्यात्मक भूमिका निर्वाह गरी चर्चामा आएका थिए । "
विवादमा फस्ने डरले चलचित्र ‘जनै हराएको बाहुन’को नाम परिवर्तन,"काठमाडौं, १९ जेठ । चलचित्र ‘जनै हराएको बाहुन : सम्बन्धका धागाहरू’को नाम परिवर्तन भएको छ । अब यो चलचित्रको नाम ‘जनै हराएको मान्छे : सम्बन्धका धागाहरू’ रहने भएको हो । हिन्दु धर्मसँग सम्बन्धित केही व्यक्ति तथा संस्थाले नाममा चासो देखाएपछि विवादमा फस्न नचाहेकाले बाहुनको ठाउँमा मान्छे राखिएको निर्माणपक्षले जनाएको छ । भदौ ६ गते रिलिज हुने यस चलचित्रको नाम परिवर्तन गर्दै निर्माणपक्षले मुख्य पात्रको क्यारेक्टर पोस्टर पनि सार्वजनिक गरेको छ । पोस्टरमा मुख्य पात्र विजय बराल छन् । रातो सटमा दुईवटा झोला बोकेर घरबाट निस्किन लागेको जस्तो देखिन्छ । आमाले रातो टीका लगाइदिएर घरबाट निस्किने बेलामा आर्शिवाद दिएको जस्तो देखिएको छ । पोस्टरको कलरले बिहानको समय रहेको संकेत गरेको छ । उनको निन्यनउरो अनुहारले घरपरिवार र आफन्तसँग छुट्नुपर्दाको पीडा देखाउँछ । पोस्टरले गाउँको व्यक्तिले गाउँ छोडेर सहर पुगेर गरेको संघर्ष बताउने संकेत गरेको छ । निर्माणपक्षले विजयलाई एउटा ट्याग दिएको छ । विजयलाई निर्माणपक्षले ‘एपिक नेचुरल स्टार’को ट्याग दिएको हो । छायांकन सकिएको यो चलचित्र अहिले पोस्टप्रोडक्सनको टेबुलमा छ । यो चलचित्र छायांकन काठमाडौं, ललितपुर, भक्तपुर र काभ्रेमा गरिएको थियो । निर्देशक हिमाल न्यौपानेले ‘जनै हराएको मान्छे : सम्बन्धका धागाहरू’ले आमा र छोराबीचको भावनात्मक कथा भन्ने बुझिएको छ । चलचित्रको असोसियट निर्देशकमा ‘प्रेमगीत ३’ अभिनेता मनिष राउत छन् । बलियो लाइनअप देखिएको चलचित्रमा अभिनेता विजय बरालसँगै अभिनेत्री केकी अधिका, अभिनेत्री मिरुना मगर, गौरव पहाडी, सुशांक मैनाली र भोलाराज सापकोटाको मुख्य भूमिका छ । चलचित्रमा रियर राई, भावना खपांगी मगर, रुपेश लामा, सुमन थापा लागायतको पनि अभिनय रहेको छ । पेपरक्लिपको ब्यानरमा निर्माण भएको चलचित्रका निर्माता कमल न्यौपाने र विमल न्यौपाने हुन् । सहनिर्मातामा आरके मानन्धर, रुपेश लामा, सिआर बस्नेत, नारायण तिमिसिना र चुडामणि सिवाकोटी रहेका छन् । थानेश्वर गौतम, अर्जुन पोखरेल, एसडी योगी र प्रसान्त सिवाकोटीको संगीत रहेको चलचित्रमा नवीन गुरुङ डीओपी र कृष्ण परियारको सिनेमेटोग्राफी रहेको छ । चलचित्रको कथा, पटकथा र संवाद भानुभक्त ढकालले लेखेका हुन् । दिनेश बहादुर राउत मुख्य सहायक निर्देशक रहेको सिनेमामा तर्कराज न्यौपाने, रविन्द्र नेपाल, मोनिका थापा र आकाश के।सी सहायक निर्देशक रहेका छन् । चलचित्रका निर्माण नियन्त्रक लक्ष्मण राज पौडेल हुन् । गोविन्द शाहीको काफिया फिल्मस्ले वितरणको जिम्मा लिएको चलचित्र ‘जनै हराएको बाहुन : सम्बन्धका धागाहरू’ भदौ ६ गते रिलिज हुनेछ । अल टाइम ब्लक बस्टर चलचित्र ‘पूर्णबहादुरको सारंगी’ पछि विजय बरालको मुख्य भूमिकामा आउन लागेको यस वर्षको यो पहिलो चलचित्र हो । यस्तै, विसं. २०८१ मा नेपाली चलचित्र उद्योगलाई ब्लकबस्टर सिनेमा दिने विजय र केकी ‘जनै हराएको बाहुन : सम्बन्धका धागाहरू’को मुख्य भूमिकामा सँगै देखिँदै छन् । "
गायक तथा संगीतकार गणेश रसिकको निधन,"काठमाडौं, १८ जेठ । गायक तथा संगीतकार गणेश रसिकको निधन भएको छ । उनको आज ७७ वर्षको उमेरमा हात्तीवनस्थित नेपाल क्यान्सर अस्पतालमा निधन भएको हो । उनी क्यान्सर रोगबाट पीडित थिए । उनको भोलि मात्रै अन्त्येष्टि गरिने बताइएको छ । छोरी विदेशमा रहेकाले भोलि मात्रै अन्त्येष्टि गर्न लागिएको हो । "
फिल्म ‘जन्ते बाख्रो’को टिम प्रचारप्रसारमा,"काठमाडौं, १८ जेठ । यही जेठ २३ गतेदेखि प्रदर्शनमा आउन लागेको नेपाली चलचित्र ‘जन्ते बाख्रो’ टिमले प्रचार प्रसारका लागि ‘जन्ते बाख्रो साँझ’ कार्यक्रम भव्यताका साथ सम्पन्न गरेको छ । शनिबार सिटी स्क्वायर मल सामाखुशीको प्राङ्गणमा ५ बजेदेखि साँझ अवेरसम्म विभिन्न कलाकारहरुले ‘जन्ते बाख्रो साँझ’मा आफ्ना प्रस्तुति देखाएका छन् । दर्शकहरुको बाक्लो उपस्थितिले धेरै खुसी लागेको चलचित्र जन्ते बाख्रोकी नायिका गरिमा शर्माले बताइन् । उनले भनिन्, ‘यहाँ जति साँझ हुँदै गयो त्यती माहोल तात्दै जान्छ, आज उत्साहीत छु आज आउनुभएका दर्शकहरु २३ गते फिल्म हेर्न आउनुभयो भने हाम्रो फिल्म सफल हुनबाट कसैले रोक्न सक्दैन ।’ उनले सबैलाई जन्ते बाख्रो हेरी प्रतिक्रिया दिन आग्रह गरिन् । यस्तै, कलाकार विशाल पहाडीले जन्ते बाख्रो साँझले दर्शकलाई फिल्म हलसम्म तान्ने बताए । उनले भने, ‘उहाँहरुले फिल्म नहेरी केही भन्न सक्नुहुन्न् । उहाँहरुलाई फिल्म हलसम्म लानु नै हाम्रो उद्देश्य हो । त्यसपछि आशा छ पक्कै मन पराउनुहुन्छ ।’। चलचित्रमा अभिनेता सौगात मल्ल, आशिफ शाह, गरिमा पन्त, रमा थपलिया, लोकेन्द्र लेखक, कमल देवकोटा, विशाल पहाडी, रुशा न्यौपाने, कुसुम शर्मा, स्नेहा जोशी, समापिका गौतमलगायत कलाकारले अभिनय गरेका छन् । यो चलचित्रको कथा, पटकथा र संवाद लेखक प्रदीप भारद्वाजले लेखेका हुन् । "
नमिता दवाडीको ‘म त एक्लै ज्यूँछु बरु’मा एलिना,"काठमाडौं, १७ जेठ । गीतकार नमिता दवाडीको ‘म त एक्लै ज्यूँछु बरु’ बोलको गीतको म्युजिक भिडियो सार्वजनिक भएको छ । गायिका एलिना चौहानको स्वरमा रहेको गीतमा ज्ञानेन्द्र गिरीको कम्पोज, विशाल निरौलाको एरेन्ज, नरेश बिबिसीको मिक्सिङ तथा मास्टरिङ रहेको छ । प्रेम वियोगमा रहेकी युवतीको प्रेमगाथा बोल्ने म त एक्लै ज्यूँछु बरुमा एलिना गज्जबसँग खुलेकी छन् । आफूलाई भन्दा बढी माया गरेको मान्छेले रुवाएर दुनियाँको अघि हाँसोको पात्र बनाएपछि प्रेम वियोगमा परेकी युवतीले एक्लै जिउने चाहना राखेको विषयलाई निर्देशक आयुष क्षेत्री प्रिन्सले कलात्मक शैलीमा प्रस्तुत गरेका छन् । भिडियोमा गायिका एलिना चौहानकै अभिनय देख्न सकिन्छ । सुबिन गोदारको छायांकन रहेको भिडियोको सम्पादन तथा कलर कल्पेश विश्वकर्माले गरेका हुन्। गीतको चर्चासँगै टिकटक र रिल्स पनि उल्लेख्य बनिरहेको गीतकार दवाडीले बताइन् । नेपाली गीत संगीत र साहित्यको क्षेत्रमा सक्रिय गीतकार दवाडीले परवासमा रहेर पनि लेखनको क्षेत्रमा क्रियाशीलता देखाइरहेकी छन् । उनका पारालिङ्गीहरूमा समर्पित परिचय, मलाई बाँच्न सिकायौँ जस्ता गीत चर्चामा छन् । सार्वजनिक गीतको निर्माताका रुपमा निमिसा दवाडी रहेकी छन् । "
नेपालकी अग्रिमा कुँवरले जितिन् ‘लिटिल मिस ग्लाम युनिभर्सल–२०२५’को ताज,"काठमाडौं, १७ जेठ । नेपालकी अग्रिमा कुँवरले फिलिपिन्समा ‘लिटिल मिस ग्लाम युनिभर्सल–२०२५’ उपाधि जितेकी छिन् । गुल्मी मदानेकी कुँवरले बिहीबार सम्पन्न सौन्दर्य प्रतियोगिता ‘लिटिल एण्ड टिन ग्लाम इन्टरनेशनल–२०२५’को उपाधि जितेकी हुन् । हाल बुटवलमा बसोबास गर्दै आएकी उनी एभरेष्ट बोर्डिङ सेकेण्डरी स्कूलमा कक्षा ७ मा अध्ययनरत छिन् । ताज पहिरिएपछि उनले आफ्नो सफलताले राष्ट्रको पहिचान बोकेको प्रतिक्रिया दिइन् । नेपालको प्रतिनिधित्व गर्दै ताज पहिरिन पाउँदा खुसी लागेको भन्दै उनले यो सफलता व्यक्तिगत नभइ देशको गौरव भएको बताइन् । यो सफलताबाट अन्य नेपाली बालबालिकालाई पनि अन्तर्राष्ट्रियस्तरका प्रतियोगिताहरूमा प्रतिस्पर्धा गर्ने आत्मबल र हौसला मिल्ने उनको भनाइ छ । उनीबाहेक नेपालका थप तीन जना प्रतियोगीले अन्य विभिन्न टाइटल उपाधिहरू जितेका छन् । प्रतियोगिताका मुख्य प्रायोजक एक्स्ट्रा टिच ओभल इन्टरनेशनल क्रिकेट स्टेडियमका निर्देशक अष्ट्रेलिया निवासी विनोद कुँवरले दिएको जानकारी अनुसार नेपालकी मिरिञ्जा गाहाले ‘सब टाइटल र मेडल–थ्री मिस टिन ग्लाम वर्ल्ड–२०२५’, मोनिका कठायतले ‘सब टाइटल र मेडल–थ्री मिनी मिस ग्लाम इन्टरनेशनल–२०२५’ र अभिवन न्यौपानेले ‘सब टाइटल र मेडल–थ्री मिस्टर जुनियर ग्लाम युनिभर्सल–२०२५’ उपाधि जितेका छन् । ‘लिटिल एण्ड टिन ग्लाम इन्टरनेशनल–२०२५’ विश्वकै ठूलो बालबालिका र किशोरी सौन्दर्य प्रतियोगिता हो । जसमा तीनवटा बालिका उपश्रेणी र दुईवटा किशोरी उपश्रेणी छन् । प्रतियोगितामा ट्यालेन्ट एण्ड गाला नाइट राउण्ड, नेशनल कस्टम राउण्ड, स्विमिङ कस्टम रिसोर्ट वेयर राउण्ड, फेशन शो, फर्मल÷लङ्ग इभिनिङ्ग ग्रोन स्पोर्टस राउण्ड र इन्ट्रोडक्शन राउण्ड समावेश थियो । मे २४ देखि २९ अर्थात् जेठ १० देखि १५ गतेसम्म सञ्चालन भएको प्रतियोगितामा २९ देशका ७३ प्रतिस्पर्धीले सहभागिता जनाएका थिए । अन्तर्राष्ट्रिय मञ्चमा नेपाली प्रतिभाले ताज जित्नुले नेपालको सौन्दर्य, संस्कृति र प्रतिभाको पहिचान अझ प्रष्ट पारेको छ । यस्तो सफलताले नेपालको बाल र टिन प्रतिभालाई विश्वस्तरमा चिनाउने सम्भावनाको ढोकासमेत खोलेको छ । "
तेस्रो सातामा ‘के घर के डेराः घर नं २’,"काठमाडौं, १६ जेठ । चलचित्र ‘के घर के डेराः घर नं २’ प्रदर्शनको तेस्रो सातामा प्रवेश गरेको छ । आजबाट यो सिनेमा प्रदर्शनको तेस्रो हप्तामा प्रवेश गरेको हो । सकारात्मक वर्ड अफ माउथ पाइरहेको चलचित्रले तेस्रो सातामा आइपुग्दा दर्शकले मन पराएको निर्माणपक्षले दाबी गरेको छ । आम नेपालीले भोगिरहेको विषयलाई सिनेमाले उठान गरेको ‘के घर के डेराः घर नं २’ले उठान गरेको भन्दै दर्शकले तारिफ गरिरहेको निर्माणपक्षको भनाइ छ । “जति पनि दर्शकले सिनेमा हेर्नु भएको, राम्रो भन्ने प्रतिक्रिया दिइरहनु भएको छ । वर्ड अफ माउथ राम्रो भएकाले सिनेमा हेर्ने दर्शकको संख्या पनि बढ्दै जाने हाम्रो विश्वास छ,” निर्देशक दीपेन्द्र के खनालले भने । वितरक करण श्रेष्ठका अनुसार ‘के घर के डेराः घर नं २’का शो थपिँदैछन् । राम्रो वर्ड अफ माउथ पाएको सिनेमामा केही हलहरुमा उच्च अकुपेन्सी हुनेमा निर्माणपक्ष ढुक्क देखिएको छ । सकारात्मक वर्ड अफ माउथ पाएको सिनेमालाई दर्शकले आम नोपलीको घरघरको कथा भन्दै प्रशंसा गर्दै आएका छन् । ‘के घर के डेराः घर नं २’को कथा साहित्यकार बुद्धि सागरले लेखेका छन् । दीपेन्द्र के खनालको निर्देशन रहेको चलचित्रमा खगेन्द्र लामिछाने, निश्चल बस्नेत, आर्यन सिग्देल, केकी अधिकारी, उपासना सिंह ठकुरी, प्रकाश घिमिरे, श्रृजना नापित, संजोग रसाइली, रुविना घिमिरे, सुरज विष्टलगायत कलाकारलगायतको अभिनय रहेको छ । ‘के घर के डेराः घर नं २’ चलचित्र एप्पल इन्टरटेन्मेन्ट, ए प्लस इन्टरटेन्मेन्ट तथा नटराज क्रिएसनको प्रस्तुतिमा निर्माण भएको हो । कृष्णबहादुर थापाको सिनेमामा छायांकन रहेको ‘के घर के डेराः घर नं २’को कार्यकारी निर्माताको रूपमा युवराज कार्की छन् । निर्माताका रूपमा नकिम उद्दिन, शरद श्रेष्ठ र किरण महर्जन रहेका छन् । "
"फिल्म ‘परी’को शुभ मुहूर्त, जेठ अन्तिमबाट छायांकन","काठमाडौं, १६ जेठ । गोविन्द गौतमको लेखन तथा निर्देशनमा बन्न लागेको फिल्म ‘परी’को शुभ मुहूर्त भएको छ । काठमाडौंको कमलादीस्थित गणेश मन्दिरमा स्क्रिप्ट पूजाअर्चना गर्दै मुहूर्त गरिएको हो । मुहूर्तका कार्यक्रममा फिल्मका मुख्य कलाकार किरण केसी, दीपाश्री निरौला, लक्ष्मी गिरी, दीपक अधिकारी, रेणु दुलाल लगायतको उपस्थिति रहेको थियो । मुहूर्त कार्यक्रममा किरण केसीले फिल्मको स्क्रिप्ट पक्ष एकदमै राम्रो लागेर काम गर्न लागेको बताए । ‘यो फिल्मको स्क्रिप्ट पक्ष त एकदमै राम्रो छ,’ उनले भने, ‘साँच्चिकै भन्ने हो भने पनि दीपा र हामीले यतिको स्क्रिप्टमा मेहनत गरेका थिएनौँ । जति डिरेक्टर साप गौतमले गर्नु भएको छ ।’। दीपाश्री निरौलाले सबैले स्क्रिप्ट पक्षमा मेहनत गर्ने बताइन् । उनले पनि फिल्मको कथा मन परेकै कारण फिल्ममा काम गर्न राजी भएको बताइन् । ‘हामीले मात्र होइन सबै पक्षले नै स्क्रिप्टमा मेहनत गर्‍यो भने फिल्म वाहु भन्ने बन्छ । फिल्म वाहु भएपछि दिनानु दिन निर्माताहरु थपिनु हुन्छ । र राम्रो राम्रो प्रोडक्ट पनि थपिन्छ । त्यसका लागि सबैले मेहनत गर्नुपर्छ, हामीले मात्र होइन । यो फिल्मको स्क्रिप्टमा निर्देशक गौतम साबले धेरै मेहनत गर्नुभएको छ । त्यसैले खेल्न राजी भए ।’ उनले भनिन् । यस फिल्ममा किरण, दीपा बाहेक अन्यमा प्रियंका कार्की, निदेश डिसी, दिग विजय केसी, श्याम राई, घनश्याम गिरी, दीपक अधिकारी, रेणु दुलाल, संगम गौतम, जेशिका पोखरेल, निशा गौतम, अर्नव नागिलाको अभिनय रहनेछ । निर्देशक गौतमले यो फिल्मको छायांकन यही जेठ २८–२९ गतेबाट थाल्ने योजना रहेको बताए । दोलखा र तनहुँ आसपासमा छायांकनको तयारी थालिएको उनको भनाई छ । बाबु श्रेष्ठको छायांकन रहने यस फिल्ममा कविराज गहतराज र रामजी लामिछानेको कोरियोग्राफी छ । फिल्ममा द्धन्द्ध रोशन श्रेष्ठ, संगीत दीपक शर्मा र विकास चौधरीको छ भने गायन डाक्टर खेम क्षेत्री, रचना रिमाल, डाक्टर महेन्द्र भट्टको छ । गीत आनन्द अधिकारीको छ । मेकअप सरोज पाण्डे, केश विन्यास, प्रिया कार्कीको रहने यस फिल्ममा प्रोजेक्ट म्यानेजर सुवास काफ्लेको छ । यसका मुखय सहायक निर्देशकको जिम्मा चन्द्र भण्डारीले लिएका छन् । "
नाटक ‘मीरा’ आजबाट प्रदर्शनमा आउँदै,"काठमाडौं, १५ जेठ । कान्तिपुर थिएटरको पहिलो प्रस्तुति नाटक ‘मीरा’ आजबाट प्रदर्शन हुने भएको छ । कान्तिपुर फिल्म एकेडेमी गैह्रिधारामा साँझ ५ः३० बजेबाट नाटक प्रदर्शन हुनेछ । ‘मीरा’ले समाजमा रहेका विभिन्न भावनात्मक उतारचढाव, पारिवारिक सम्बन्धहरू, र सामाजिक संरचनाको संघर्षलाई उजागर गर्ने निर्देशक सुन्दर धितालले बताए । नाटकले प्रेम, स्वतन्त्रता, र आफ्नो पहिचान खोज्ने यात्रामा समाजले लगाउने नियम, परम्परा र अपेक्षा देखाउने धितालले बताए । ‘मीरा’ दीपक सिंजालीद्वारा लिखित नेपाली उपन्यास हो । यो उपन्यासको मुख्य पात्र ‘मीरा’ नाम गरेकी युवती हुन् । जसको जीवनमा आउने विभिन्न भावनात्मक उतारचढाव, पारिवारिक सम्बन्धहरू, र सामाजिक संरचनासँगको संघर्षलाई गहिरो रूपमा चित्रण गरिएको छ । ‘मीरा’ प्रेम, स्वतन्त्रता, र आफ्नो पहिचान खोज्ने यात्रामा समाजले लगाउने नियम, परम्परा र अपेक्षासाग जुधिरहेकी पात्रको कथा हो । उपन्यासमा सोह्रौँ शताब्दीकी कृष्णभक्तिनि मीराबाईको मिथकलाई सामान्यिकरण गरिएको छ । नाटकको मुख्य भूमिकामा अभिनेत्री रेखा थापा रहेकी छिन् । उक्त नाटकको निर्माताका रूपमा रमेश पुरी रहेका छन् भने, परिकल्पना तथा निर्देशक सुन्दर धितालले गरेका हुन् । त्यस्तै, नाटकमा कलाकारका रूपमा विशाल पहारी, विन्दा खतिवडा, विशाल देवकोटा, गीत बिस्ट, डोरेश खतिवडा, उन्नत उप्रेती, र सुनिल खड्का रहेका छन् । नाटकको सहनिर्देशन अनिरूद्ध आत्रेय र प्रकाश दाहालले गर्नुभएको हो भने, संगीत तथा गायन विश्व काफ्लेको रहेको छ । नृत्य निर्देशन दिव्या सेढाईले गरेको छन् भने, व्यवस्थापकीय भूमिकामा भूमिका खड्का, भेषभुषा डिजाइनमा यमुना गुरुङ्ग, मंच परिकल्पना संगीत सापकोटा, मञ्च निर्माणमा हुम बिसी र प्रकाश परिकल्पनामा आदित्य मिश्रले गरेका छन् । "
मिस युनिभर्स नेपाल-२०२५ को लागि दर्ता खुला,"काठमाडौं, १४ जेठ । बहुप्रतिक्षित राष्ट्रिय सौन्दर्य प्रतियोगिता मिस युनिभर्स नेपाल २०२५ को लागि दर्ता औपचारिक रूपमा खुला गरिएको छ । ग्लोबल ग्ल्यामर भेन्चरको आयोजनामा बुधबार काठमाडौंस्थित हिल्टन होटलमा आयोजित विशेष कार्यक्रममा यो घोषणा गरिएको हो ।
कार्यक्रममा मिस युनिभर्स नेपालकी राष्ट्रिय निर्देशक सङ्गीता पुरीले सम्पूर्ण ब्रह्माण्डका नेपाली महिलाहरूको असीम क्षमता उजागर गर्ने प्लेटफर्म भएको बताइन् । प्रतियोगिताको समावेशी र लोकतान्त्रिक स्वरूपबारे जानकारी दिँदै उनले भनिन्, ‘तपाईं जस्तो हुनुहुन्छ, त्यही नै तपाईंको सौन्दर्यता हो ।’उनले अगाडि थपिन्, ‘हामी सबै पृष्ठभूमिका महिलाहरूलाई स्वागत गर्दछौं । यो मञ्च आत्मविश्वास देखाउने, अवसर समाउने र सम्पूर्ण ब्रह्माण्डमा नेपाली महिलाहरूको असीम क्षमता उजागर गर्ने प्लेटफर्म हो ।’। यो वर्ष प्रतियोगिता आठ भागमा आधारित रियालिटी टिभी शो को रूपमा प्रस्तुत गरिनेछ । यस माध्यमबाट दर्शकहरूले प्रतियोगीहरूको यात्रा, चुनौती र परिवर्तनलाई नजिकबाट अनुभव गर्न सक्नेछन् । दर्ता प्रक्रिया जेठ १५ देखि असार १५सम्म खुला रहनेछ । इच्छुक सहभागिहरूले खल्ती एप, मिस युनिभर्स नेपालको वेबसाइट वा सोसल मिडिया प्लेटफर्म मार्फत दर्ता गर्न सक्नेछन् । सहभागी महिला कम्तीमा १८ वर्ष उमेर पुगेको र ंप्लस टु वा सो सरहको शैक्षिक योग्यताप्राप्त गरेको हुनुपर्नेछ । प्रतियोगिता समावेशी मूल्यमा आधारित रहेकाले उचाइ, तौल वा वैवाहिकस्थितिमा कुनै प्रतिबन्ध नराखिएको आयोजकले जानकारी दिएको छ । नेपाली नागरिकसँगै गैरआवासीय नेपाली महिलाहरूले पनि प्रतियोगितामा सहभागिता जनाउन पाउनेछन् । कार्यक्रममामिस युनिभर्स नेपाल २०२५ सम्पदा घिमिरे, अन्तर्राष्ट्रिय श्रम संगठन नेपालका देश निर्देशक नुमान ओजकान, मिस युनिभर्स राष्ट्रिय निर्देशक सङ्गीता पुरी, कोरियोग्राफर दिक्पाल कार्की तथा मिस युनिर्भ नेपालकी अध्यक्ष साबी पुरीको विशेष उपस्थिति रहेको थियो ।प्रतियोगिताका टप प्रतिस्पर्धीहरूले साउन महिनामा २५ दिने इन्टेन्सिभ ट्रेनिङ प्राप्त गर्नेछन् भने भदौमा क्लोज क्याम्प सञ्चालन हुनेछ । ग्रान्डफिनाले भदौमा आयोजना गरिनेछ । मिस युनिभर्स नेपालले यस वर्ष समाजसेवा र सामाजिक कल्याणका क्षेत्रमा अन्तर्राष्ट्रिय श्रम संगठनसँग सहकार्य गर्ने घोषणा समेत गरेको छ । "
बजेटले प्रवासी नेपालीहरु उत्साहित,"काठमाडौं, १७ जेठ । प्रवासी नेपाली मञ्च (ओएनएफ)ले सरकारले प्रस्तुत गरेको आर्थिक वर्ष २०८२/८३ को वार्षिक बजेटको स्वागत गरेको छ । मञ्चका अध्यक्ष सञ्जय थापा र सचिव हेम शेर्पाले शुक्रबार विज्ञप्ति जारी गर्दै यस पटकको बजेटमा प्रवासी नेपालीहरूको हित र आकांक्षालाई सम्बोधन गर्ने महत्वपूर्ण नीति तथा कार्यक्रमहरू समावेश गरिएकोमा खुशी व्यक्त गरेका हुन् । सरकारले यस पटकको बजेटमा वैदेशिक लगानी प्रवर्द्धन, वैदेशिक रोजगारीको सुदृढ व्यवस्थापन, गुणस्तरीय शिक्षामा पहुँच, प्रवासी नेपालीहरूको अधिकार र हित संरक्षण तथा उत्पादनशील क्षेत्रमा आधारित विकासलाई प्राथमिकता दिएको पाइएको प्रवासी नेपाली मञ्चले जनाएको छ । यी विषयहरूले प्रवासी नेपाली समुदायको दीर्घकालीन सपना र आकांक्षालाई साकार पार्ने दिशामा महत्वपूर्ण योगदान पुर्‍याउने मञ्चको विश्वास छ । यसैगरी, मञ्चले गैरआवासीय नेपालीहरूको नागरिकतासम्बन्धी ऐन तथा नियमावलीहरूमा आवश्यक संशोधनको तयारी भइरहेको र प्रवासी नेपालीहरूको प्रत्यक्ष सहभागितालाई पूँजी बजार र राष्ट्रिय विकासमा सुनिश्चित गर्ने सरकारको प्रतिबद्धताले आफूहरूलाई उत्साहित तुल्याएको पनि बताएको छ । दशकौंदेखि प्रवासी नेपालीहरूले सामना गर्दै आएका कानूनी बाधाको समाधानका लागि सरकारले गरेको प्रतिबद्धताले प्रवासी नेपाली समुदायमा नयाँ आशा जगाएको पनि मञ्चले जनाएको छ । सरकारले प्रस्तुत गरेको बजेटले प्रवासी समुदायको ज्ञान, सीप, पूँजी र अनुभवलाई नेपालको समावेशी तथा दिगो विकासमा परिचालन गर्ने मार्ग प्रशस्त गर्नेछ भन्ने मञ्चको विश्वास छ । प्रवासी नेपाली मञ्चले सरकारसँग रचनात्मक सहकार्य गर्न र बजेटमा समावेश गरिएका नीति तथा कार्यक्रमहरूको प्रभावकारी कार्यान्वयनमा सक्रिय भूमिका खेल्न पूर्णतः प्रतिबद्ध रहेको पनि जनाएको छ । मञ्चले आफ्नो संगठनात्मक क्षमता र विश्वव्यापी सञ्जाललाई परिचालन गरी यी कार्यक्रमहरूको सफल कार्यान्वयनमा योगदान पुर्‍याउने प्रतिवद्धता व्यक्त गरेको छ । "
प्रवासी नेपाली मञ्च इजरायलको तेस्रो अधिवेशन जुलाईमा,"काठमाडौं, १७ जेठ । नेकपा (एमाले)को प्रवास संगठन प्रवासी नेपाली मञ्च इजरायलको तेस्रो अधिवेशन आगामी २५ जुलाईमा हुने भएको छ । कमिटीको हालै बसेको बैठकले इजरायलको तेल अभिवमा तेस्रो अधिवेशन गर्ने निर्णय गरेको हो । अधिवेशनको मिति तय भएसँगै तयारी तीव्र पारिएको संगठनका उपाध्यक्ष शिवराज खड्काले जानकारी दिए । उपाध्यक्ष खड्काले ‘सबल प्रवासी, समृद्ध नेपाल, सुखी नेपाली’ भन्ने मूल नाराका साथ आयोजना हुन गइरहेको तेस्रो अधिवेशनमा उपस्थित भई आफ्नो अमूल्य साथ र सहयोग प्रदान गरी कार्यक्रमलाई भव्य र सफल पार्न इजरायलमा रहेका नेपालीहरुमा अनुरोध गरेका छन् । (नोट : यसअघि २५ जुलाई हुनुपर्नेमा अन्यथा भएकोमा सच्चाइएको छ –सम्पादक)। "
"कम्बोडियामा अलपत्र दुई नेपालीको उद्धार, स्वदेश फर्काइयो","काठमाडौं, १० जेठ । लामो समयदेखि कम्बोडियामा अलपत्र भई बसेका दुई नेपाली नागरिकलाई नेपाली राजदूतावास थाइल्याण्डले उद्धार गरी स्वदेश फर्काएको छ । शुक्रबार स्वदेश फर्कनेमा एक महिला र एक पुरुष छन् । सरकारले तोकेका मापदण्ड बमोजिम श्रम स्वीकृति लिएर मात्र वैदेशिक रोजगारीमा जान तथा कसैको प्रलोभन परी छिटो, धेरै पैसा कमाउने हेतु कम्बोडिया, लाओस, म्यानमार र थाइल्याण्डलगायतका देशमा वैदेशिक रोजगारीमा नआउनका लागि राजदूतावासले सम्बन्धित सबैमा पुनःअनुरोध गरेको छ । दूतावासले आमसञ्चारमाध्यम तथा नागरिक समाजलाई समेत यो सन्देश प्रवाह गरी सहयोग गरिदिन आग्रह गरेको छ । "
पाकिस्तानी आइएसआईको एजेण्टको आरोपमा भारतमा नेपाली नागरिक पक्राउ,"काठमाडौं, ८ जेठ । भारतमा एकजना नेपाली नागरिक पक्राउ परेका छन् । पाकिस्तानी गुप्तचर एजेन्टको आरोपमा नेपाली नागरिक अन्सरुल मियाँ अन्सारी  दिल्लीमा पक्राउ परेका हुन् । हालसम्म नेपाली मियाँसहित २१ जना आइएसआइ एजेण्ड पक्राउ परेका भारतीय सञ्चारमाध्यमले जानकारी दिएको छ । नेपाली नागरिक मियाँले आफू कतारमा क्याब चालकको रूपमा काम गरेको सोही सिलसिलामा आइएसआइसँग सम्पर्क भएको बयान दिएको दाबी गरिएको छ । दिल्ली प्रहरीका अधिकारीहरूका अनुसार, संवेदनशील तथ्याङ्क सङ्कलन र प्रसारण गर्ने निर्देशनमा अन्सारुल नेपाल हुँदै भारत प्रवेश गरेका थिए । पक्राउ पर्दा उनी पाकिस्तान यात्रा गर्ने प्रयास गरिरहेको बताइएको छ । "
साउदीमा कामविहीन भएका नेपाली कामदारलाई स्वदेश फर्काउने पहल सुरू,"काठमाडौं, २ जेठ । नेपाली राजदूतावास साउदी अरेबियाले स्थानीय जुबेलस्थित सेन्दान इन्टरेनसनल कम्पनीमा कामविहीन भएका नेपाली कामदारलाई स्वदेश फर्काउनका लागि आवश्यक पहल थालेको छ । रोजगारदाता कम्पनी टाट पल्टिने अवस्थामा पुगी कामविहीन भएका चार सय ६९ नेपाली नागरिकमध्ये केहीले तलबभत्ता उपलब्ध गराउन र नेपाल फिर्ता तथा अन्य कम्पनीमा स्थानान्तरणका लागि पहल गरिदिन अनुरोध गरेका थिए । कामदारको अनुरोधपछि राजदूतावासले समस्या समाधानका लागि निरन्तर कूटनीतिक पहल गरिरहेको जनाएको छ । नेपाल फर्कन चाहनेको हकमा बहिर्गमन भिसाका लागि साउदी सरकारको सम्बन्धित श्रम कार्यालयलाई आवश्यक कागजातसमेत पठाइसकिएको नेपाली दूतावासले जनाएको छ । साउदी अरबबाट नेपाल जान इच्छुक नेपाली श्रमिकलाई र विशेषगरी सेन्दान इन्टरनेसनल कम्पनीमा कार्यरतलाई यथाशक्य बहिर्गमन भिसा जारी गरिदिन अनुरोध गर्दै आवश्यक पहल गरिसकिएको दूतावासले जनाएको छ । नेपाल फर्कन चाहनेको हकमा बाँकी सेवा सुविधा प्राप्त गर्ने कानुनी आधार पूरा गरी फर्काउने तथा साउदी अरबका अन्य कम्पनीमा स्थानान्तरण भई रोजगार गर्न चाहनेका लागि आवश्यक प्रक्रियालाई सहजीकरण गर्न साउदी सरकारको श्रम मन्त्रालय र सम्बन्धित अन्य निकायहरूमा भएका वार्ता तथा छलफल सकारात्मक रूपमा अगाडि बढेको छ । समस्यामा परेका नेपाली नागरिकलाई धैर्यताका साथ रहन तथा खाना, आवास र स्वास्थ्यसम्बन्धी समस्या परेमा राजदूतावासमा सम्पर्क गर्न भनिएको छ । "
लण्डनको थेम्स नदीमा भेटिएको शव नेपाली विद्यार्थीकै भएको पुष्टि,"बेलायत, २० वैशाख । लण्डनको वाटरलु नजिकै थेम्स नदी किनारमा भेटिएको शव नेपालली विद्यार्थीको भएको पुष्टि भएको छ । लण्डन मेट्रोपोलिटन प्रहरीले औँठा छाप परीक्षण गर्दा शव रुकुम पश्चिम मुसीकोट नगरपालिका–१२ का २० वर्षीय सुशान ओलीको भएको पुष्टि गरेको नेपाली दूतावासका प्रवक्ता एवं उपनियोग प्रमुख विपिन दुवाडीले जानकारी दिए । गत मङ्गलबार फेला पारेको शव नेपाली विद्यार्थीको हुनसक्ने आशङ्कामा लण्डन प्रहरीले औँठा छाप परीक्षण गर्दा शव नेपाली विद्यार्थीको भएको पुष्टि भएको हो । दूतावासले नेपालीको राहदानी विभागबाट मगाएको औँठा छाप परीक्षण गर्दा शवसँग सो औँठा छाप मिलेको लन्डन प्रहरीलाई उद्धृत गर्दै दुवाडीले जानकारी दिए । प्रहरीले अहिलेसम्मको अनुसन्धानमा ओलीले आत्महत्या गरेको हुनसक्ने आशङ्का गरेको र मृतकका परिवारसँगको समन्वयमा शव व्यवस्थापनको तयारी भएको उनको भनाइ छ । हालसम्मको अनुसन्धान र घटनाक्रमबारे परिवारलाई खबर भइसकेको जानकारी दिँदै दुवाडीले भने, ‘प्रारम्भिक अनुसन्धानका आधारमा प्रहरीले मृत्यु शङ्कास्पद नरहेको बताएको छ । बाँकी कुरा थप अनुसन्धानपछि बाहिर आउँला ।’। शव परीक्षण सकिएपछि शव नेपाल लाने वा बेलायतमै अन्तिम संस्कार गर्ने भन्ने विषयमा परिवारसँग समन्यव भइरहेको उनले जानकारी दिए । अप्रिल २१ देखि सम्पर्कविहीन भएपछि ओली अध्ययनरत क्याम्पसका विद्यार्थीले लण्डन प्रहरी र नेपाली दूतावासलाई जानकारी गराएका थिए । "
टेक्सस राज्य संसदद्वारा १३ मार्चलाई ‘नेपाली लुम्बिनी एड्भोकेसी डे’ घोषणा,"टेक्सस, २ चैत । अमेरिकाको टेक्सस राज्य संसद्ले १३ मार्चलाई ‘नेपाली लुम्बिनी एड्भोकेसी डे’ घोषणा गरेको छ । टेक्सास राज्य संसद्को प्रतिनिधिसभाको १३ मार्च बिहीबार सम्पन्न बैठकले ‘नेपाली लुम्बिनी एड्भोकेसी डे’को मान्यता दिने सङ्कल्प प्रस्ताव ५३० पारित गर्दै घोषणा गरेको हो । सङ्कल्प प्रस्ताव पारित भएपछि टेक्सस राज्य संसद्बाट ‘नेपाली लुम्बिनी एड्भोकेसी डे’ले औपचारिक मान्यता पाएको छ । ‘नेपाली लुम्बिनी एड्भोकेसी डे’सम्बन्धी प्रस्ताव पाकिस्तानीमूलका टेक्ससका राज्य सांसद सुलेमान लालानीले संसद् बैठकमा पेस गरेका थिए । यो प्रस्ताव संसद् बैठकबाट पारित हुँदा अमेरिका भ्रमणमा रहेका नेपालको लुम्बिनी सर्किटअन्तर्गत पर्ने पाँच वटा नगरपालिकाका मेयरहरू पनि उपस्थित थिए । प्रस्तावमा लुम्बिनीलाई बौद्धधर्मका लागि एक अत्यन्त पवित्रस्थल भएको भन्दै सिद्धार्थ गौतमको जन्मस्थलको रूपमा मान्यता प्राप्त रहेकोमा विशेष जोड दिइएको छ । यस क्षेत्रलाई संयुक्त राष्ट्रसङ्घीय शैक्षिक, वैज्ञानिक तथा सांस्कृतिक सङ्गठन (युनेस्को)को विश्व सम्पदा सूचीमा सूचीकृत गरिएको तथा बौद्ध धर्मावलम्बीको प्रमुख आध्यात्मिक गन्तव्य रहेको उल्लेख गरिएको छ । टेक्सासको ८९ औँ संसद्को प्रतिनिधिसभाले मार्च १३, २०२५ लाई ‘नेपाली लुम्बिनी एड्भोकेसी डे’ को रूपमा औपचारिक मान्यता दिएको र लुम्बिनीको प्रचार प्रसारको लागि भ्रमण गर्ने नेपाली मेगरहरुको प्रतिनिधिमण्डललाई हार्दिक स्वागत गर्ने समेत सङ्कल्प प्रस्तावमा उल्लेख गरिएको छ । लुम्बिनी सर्किटअन्तर्गतका पाँच वटा नगरपालिकाका मेयरहरूसहितको प्रतिनिधिमण्डल अमेरिकाको टेक्ससमा रहेको अवसरमा गैरआवासीय नेपाली सङ्घ अमेरिकाका उपाध्यक्ष तथा पर्यटन विभागमा प्रमुख नेत्र पाण्डे, नागरिक अगुवा प्रभात दीक्षितले सङ्कल्प प्रस्ताव पारित गराउन पहल गरेका थिए । नेपालको पर्यटन प्रवर्द्धनमा सहयोग पुर्‍याउने उद्देश्यले हरेक वर्ष १३ मार्चमा टेक्सस राज्यमा नेपाली समुदायको तर्फबाट ‘नेपाली लुम्बिनी एड्भोकेसी डे’ मनाइने गैरआवासीय नेपाली सङ्घ अमेरिकाका उपाध्यक्ष तथा पर्यटन विभागमा प्रमुख नेत्र पाण्डेले बताए । "
प्रवासी नेपाली मञ्चका उपसचिव चानक पोखरेल सम्मानित,"कतार, २४ फागुन । प्रवासी नेपाली मञ्च अन्तर्राष्ट्रिय कमिटीका उपसचिव चानक पोखरेल कतारमा सम्मानित भएका छन् । विगत लामो समयदेखि दोहामा रही निरन्तर, सामाजिक कार्यमा सक्रिय रहेका सामाजिक तथा कुशल राजनीतिक व्यक्तित्व पोखरेल दोहामा सम्मानित भएका हुन् । मोरङ–सुनसरी सेवा समाज कतारको २५औं स्थापना दिवसको अवसरमा आयोजना गरिएको कार्यक्रममा पोखरेललाई दोसल्लासहित मायाको चिनो प्रदान गरी सम्मानित गरिएको हो । सन् २००१ मा स्थापित मोरङ–सुनसरी सेवा समाज कतारको संस्थापक महासचिव, संस्था स्थापनादेखि हालसम्म गरेको भूमिकाको उच्च कदर गर्दै २५औं स्थापना दिवसको अवसरमा पोखरेललाई सम्मान गरिएको संथाले जनाएको छ । कार्यक्रममा कतारका लागि नेपाली राजदूत रमेशचन्द्र पौडेल, सामाजिक व्यक्तित्व कमलमणि गुरागाईँ, सागर नेपाल, एनआरएनए कतार अध्यक्ष रमेश भट्ट, अध्यक्ष भीम बराइली, कोशी प्रदेशका सबै जिल्लाका नेताहरु सहभागी थिए । कार्यक्रममा समाजसेवी पोखरेलले आफूलाई सम्मानित गरेर संस्थाले नेपाली श्रमिकको पक्षमा काम गर्न थप हौसला प्रदान गरेको बताए । जुन समय दोहामा दूतावास थिएन, त्यो बेला नेपाली मजदुरका हक, हित, अधिकारको निम्ति संस्था स्थापना गरिएको र आजसम्म पनि संस्थाले सक्रियताका साथ सामाजिक, आर्थिक कार्यहरु निरन्तरता दिएको भन्दै उनले खुशी पनि व्यक्त गरे । आफूलाई सम्मान गरिएकोमा मोरङ–सुनसरी सेवा समाज कतारको सम्पूर्ण टिमप्रति हार्दिक कृतज्ञता व्यक्त गर्दै पोखरेलले आफूले सक्दो, समयले साथ दिएसम्म संस्थालाई सहयोग गर्ने प्रतिवद्धता व्यक्त गरे । कार्यक्रममा राजदूत पौडेललगायतका वक्ताहरुले प्रवासमा रहेका नेपालीको समस्या समाधान र कतारमा रहेका श्रमिकको हित केन्द्रित अभियानको विषयमा आफ्नो धारणा राखेका थिए । "
अमेरिकाले पनामाको होटलमा राख्यो नेपालीसहित ३ सय बढी आप्रावासी,"पनामा, ९ फागुन । अमेरिकामा डोनाल्ड ट्रम्पले राष्ट्रपति बने लगत्तै धेरै ठूला निर्णय लिइरहेका छन् । जसमध्ये एउटा हो, अमेरिकामा गैरकानुनी रूपमा बसेका मानिसहरूलाई आफ्नो देशमा फिर्ता पठाउने । यसका लागि अमेरिकाले काम पनि सुरू गरिसकेको छ । यसैबीच केही तस्वीरहरु बाहिर आएका छन्, जसले भावुक बनाउँछ । समाचार अनुसार पनामाको एउटा होटलमा करिब ३०० जना आप्रावासीलाई राखिएको छ । यी तस्वीरहरू ती व्यक्तिका हुन्, जसको हातमा ‘हामीलाई मद्दत गर्नुहोस्’ लेखिएको कागज देखिन्छ । अमेरिकी राष्ट्रपति ट्रम्पको प्रशासनले पानामाको एक होटलमा करिब ३०० आप्रवासीलाई हिरासतमा लिएर राखेको हो । यी मानिसहरूलाई कडा सुरक्षामा राखिएको छ । होटल मुनी कडा प्रहरी पहरा राखिएको छ, जसका तस्वीरहरु सामाजिक सञ्जालमा भाइरल भइरहेका छन् । तस्वीरमा होटल भित्र मानिसहरु सहयोगको याचना गरिरहेको देख्न सकिन्छ । पोस्टरमा ‘कृपया हामीलाई मद्दत गर्नुहोस्’ र ‘हामी यहाँ सुरक्षित छैनौँ’ जस्ता ब्यानर देखिएको छ । यसबारे अधिकारीहरूले हिरासतमा रहेका आप्रवासीमध्ये ४० प्रतिशत अझै पनि आफ्नो देश फर्कन तयार नभएको बताएका छन् । अमेरिकी सरकारले उनीहरुलाई फिर्ता नगए सम्म उनीहरुलाई होटलमा राख्ने निर्णय गरेको छ । मिडिया रिपोर्टका अनुसार यी ३०० आप्रवासीमध्ये धेरैजसो भारत, नेपाल, श्रीलंका, पाकिस्तान, अफगानिस्तान, चीन, भियतनाम र इरानका नागरिकहरू रहेका छन् । अमेरिकाले यी मध्ये केही देशबाट निर्वासन प्रक्रियामा केही समस्याहरू सामना गरिरहेको छ । यी मानिसहरू सबै समस्या समाधान नभएसम्म यस होटलमा बस्नेछन् । पनामाका सुरक्षामन्त्री फ्रान्क एब्रेगोका अनुसार यस विषयमा बाहिर आएको छ । जसमा उनले यी मानिसहरूलाई आफ्नो स्वतन्त्रताबाट वञ्चित नगरिएको बरु आफ्नै सुरक्षाका लागि हिरासतमा लिएको बताएका छन् । एब्रेगोले आप्रवासन सम्झौताअन्तर्गत सबैलाई उचित चिकित्सा सहायता र खाना र पानी उपलब्ध गराइएको बताए । "
ब्रिटिस कोलम्बियाको सरेमा मोबाइल कन्सुलर क्याम्प,"काठमाडौं, ८ फागुन । ओटावास्थित नेपाली दूतावासद्वारा हालै क्यानडाको ब्रिटिस कोलम्बिया प्रान्तको सरेमा मोबाइल कन्सुलर क्याम्प सञ्चालन गरिएको छ । शिविर हिन्दू बौद्ध फाउन्डेसन अफ क्यानडा, नेपाल कल्चरल सोसाइटी अफ ब्रिटिस कोलम्बिया, गैरआवासीय नेपाली संघ क्यानडा र त्यस प्रान्तमा रहेका नेपाली र अन्य सामुदायिक संस्थाहरूसँगको सहकार्यमा सञ्चालन गरिएको दूतावासले आज जनाएको छ । शिविरमा नेपाली नागरिकहरू, विशेष गरी क्यानडाको ब्रिटिस कोलम्बिया, सास्काचेवान, मनिटोबा र अल्बर्टा प्रान्तहरूमा रहेका नेपाली विद्यार्थीहरूले राहदानी नवीकरण र अन्य कन्सुलर सेवा प्रदान गरिएको थियो । केही समयदेखि दूतावासले नेपाली समुदाय र विद्यार्थी रहेका प्रान्तहरूको नजिक शिविरमार्फत यस्तो सेवा प्रदान गर्दै आएको दूतावासले जारी गरेको प्रेस विज्ञप्तिमा जनाइएको छ । साथै, दूतावासले भ्यानकुभरमा रहेका नेपाली उद्यमीहरूसँग पनि छलफल कार्यक्रम आयोजना गरेको छ । क्यानडाका लागि नेपालका राजदूत भरतराज पौड्यालले उद्यमीहरूलाई आफ्नो विशिष्ट सीप, विशेषज्ञता र सम्भावनाहरूलाई मातृभूमिको समृद्धिको लागि पनि प्रयोग गर्न अनुरोध गरे । नेपाल सरकारले गरेका नीतिगत सुधारबारे जानकारी दिँदै उनले उद्यमीहरूलाई नेपाल र क्यानडाबीच व्यापार प्रवद्र्धन गर्न र नेपालमा प्रविधि र लगानी पुर्‍याउन आग्रह गरे । "
अमेरिकामा रोजगारी गुमाएका तीन हजार नेपाली विद्यार्थीलाई खाद्यान्न सहयोग,"टेक्सस, १ फागुन । अमेरिकाको टेक्सस राज्यस्थित विभिन्न विश्वविद्यालयमा अध्ययनरत कामविहीन नेपाली विद्यार्थीलाई खाद्यान्न सहयोग गरिने भएको छ । टेक्ससको ड्यालस फोर्टवर्थ क्षेत्रमा रहेका नेपाली सामाजिक अभियानकर्मीले विद्यार्थीका लागि समुदाय कार्यक्रम नामक अभियान सुरु गरेर करिब तीन हजार नेपाली विद्यार्थीका लागि खाद्यान्न सहयोग संकलन गरिरहेका छन । कामविहीन नेपाली विद्यार्थीलाई कम्तीमा एक महिनाका लागि आवश्यक पर्ने खाद्यान्नमा विद्यार्थीलाई चामल, दाल, तेल, नुन, चना लगायतका खाद्यान्न सामग्री उपलब्ध  गराउन लागिएको नेपाली समाज टेक्ससका महासचिव विजय भुसालले जानकारी दिए । महासचिव भुसालका अनुसार हालसम्म ७०० बढी नेपाली विद्यार्थीले खाद्यान्न बुझेर लगिसकेका छन् । सवारी साधन भएका विद्यार्थीले नेपाली साँस्कृतिक तथा अध्यात्मिक केन्द्र युलेशबाट खाद्य सामग्री प्राप्त गर्नसक्ने र सवारी साधन नभएका विद्यार्थीलाई उनीहरुको ठेगानामा  पुर्याउने व्यवस्था मिलाइएको छ । राष्ट्रपति डोनाल्ड ट्रम्पले गैरकानुनी आप्रवासीलाई निष्काशन गर्ने योजनालाई कडाइका साथ  कार्यान्वयनमा ल्याएपछि त्यसको प्रत्यक्ष असर नेपाली विद्यार्थीमा पनि परेको छ । गैरकानुनी आप्रवासीको खोजी गर्ने क्रममा प्रहरीले दैनिक हजारौं व्यावसायिक फर्ममा छापा मारिरहेको छ । सोही क्रममा कानुनी रूपमै बसोबास गरिरहेका र कामदार अनुमति पत्र ९वर्क पर्मिट० भएका बाहेकले व्यावसायिक फर्ममा काम गरिरहेको भेटिएमा प्रहरीले चेतावनी दिने, पक्राउ गर्ने र केहीलाई निष्काशन गर्दै आइरहेको छ । यसैको प्रभावमा नेपाली विद्यार्थी परेका हुन् । उनीहरूलाई काम गरिरहेको भेटेमा प्रहरीले पक्राउ गर्न सक्छ । गैरआवासीय नेपाली सङ्घ अमेरिकाको तथ्याङ्कअनुसार हाल अमेरिकाका विभिन्न विश्वविद्यालयमा करिब ५० हजार नेपाली विद्यार्थी अध्ययनरत छन् । "
भारतमा रेल दुर्घटनामा मृत्यु हुने नेपालीको संख्या ७ पुग्यो (नामावलीसहित),"काठमाडौं, ११ माघ । भारतको महाराष्ट्रमा भएको रेल दुर्घटनामा मृत्यु हुने नेपालीको संख्या ७ पुगेको छ । परराष्ट्र मन्त्रालयले आज विज्ञप्ति जारी गर्दै ७ जना नेपालीको मृत्यु भएको पुष्टि गरेको हो । मृत्यु हुनेमा कैलालीका कमला नवीन भण्डारी, लछिराम पासी, अछामका हिमु नन्दराम विश्वकर्मा, नन्दराम पद्म विश्वकर्मा, मैसारा कामी विश्वकर्मा, जोक्ला उर्फ कला कामी र बाँकेका राधेश्याम राध रहेका छन् । यस्तै दुर्घटनामा थप ४ जना नेपाली घाइते समेत भएका छन् । रेल दुर्घटनामा अन्य पाँचजना भारतीयको पनि मृत्यु भएको छ । "
बिजबजार र बन्दीपुर केबलकारबीच सहकार्य,"काठमाडौं, २३ जेठ । नेपाली ई–कमर्श प्लेटफर्म बिजबजार लिमिटेड र पर्यटकीय गन्तव्य बन्दीपुरमा अवस्थित बन्दीपुर केबलकार एण्ड टुरिजम लिमिटेडबीच बजार प्रवर्द्धनसम्बन्धी सम्झौतामा हस्ताक्षर भएको छ । २१ जेठमा सम्पन्न सम्झौतामा बिजबजारको तर्फबाट प्रमुख कार्यकारी अधिकृत उत्सव ढकाल र बन्दीपुर केबलकारको तर्फबाट महाप्रबन्धक रोमन मान श्रेष्ठले हस्ताक्षर गरेका छन् । सम्झौता अनुसार बिजबजारका ग्राहकहरूले बन्दीपुर केबलकारको टिकटमा २५ प्रतिशतको विशेष छुट प्राप्त गर्न सक्नेछन् । त्यस्तै, बन्दीपुर केबलकारका सेवाग्राहीहरूले बिजबजारमार्फत सामान खरिद गर्दा फ्ल्याट १५ प्रतिशतको छुट प्राप्त गर्नेछन् । साझेदारीले आन्तरिक पर्यटन र डिजिटल व्यापार दुवैको प्रवर्द्धनमा महत्त्वपूर्ण योगदान पुर्‍याउने अपेक्षा गरिएको छ । "
नेपालमा छिट्टै नयाँ मोडेलहरू सार्वजनिक गर्दै सेरेस,"काठमाडौं, २२ जेठ । सेरेस ब्रान्डको बारेमा फैलिएका हल्लाहरूको बारेमा स्पष्ट गर्दै ब्रान्डले नेपालमा आफ्नो सेवा निरन्तर रूपमा दिइरहेको पुष्टि गरेको छ। नेपालमा सेरेस सवारीसाधनको अधिकृत वितरक एमएडब्ल्यू अटोमोबाइलले सेरेसको कारोबार नियमित रूपमा चलिरहेको मात्र नभई छिट्टै नै तीनवटा नयाँ मोडेल सार्वजनिक गर्ने तयारीसमेत भइरहेको जानकारी दिएको छ। यसले नेपाली बजारप्रति सेरेसको प्रतिबद्धता र यहाँको अटोमोबाइल क्षेत्रभित्र उसको उपस्थितिलाई अझै मजबुत बनाएको छ। हालसम्म नेपालभरि ५०० भन्दा बढी सेरेस गाडीहरू वितरण भई सञ्चालनरत छन्। जुन ग्राहकहरूको बढ्दो विश्वास र सेरेसप्रतिको सन्तुष्टि दर्शाउने प्रमाण भएको वितरकले जनाएको छ। इलेक्ट्रिक भेहिकलका क्षेत्रमा प्रवेश गरेदेखि नै एमएडब्ल्यू वृद्धिले एक स्थायी ग्राहक वर्ग निर्माण गरेको छ र नेपालको दिगो यातायाततर्फको यात्रामा उल्लेखनीय योगदान पुर्‍याएको छ। ग्राहक सन्तुष्टिलाई प्राथमिकता दिँदै देशभर फैलिएको सेवा केन्द्रहरूको सञ्जालमार्फत सेरेसले गाडीधनीहरूलाई सहज र समयमै सेवा उपलब्ध गराइएको छ। देशभर सर्भिस लोकेसनहरूको संख्या बढेसँगै ग्राहकहरूले मर्मत तथा सर्भिसको पहुँच झनै सजिलो रूपमा पाउन थालेका छन्। सेरेस गाडीहरू अहिले देशभर फैलिएको १२२ वटा चार्जिङ स्टेसनको सञ्जालबाट सशक्त रूपमा समर्थित छन् जसले इभी गाडीधनीहरूलाई सहज र सजिलो पावर एक्सेस प्रदान गरिरहेको छ। सेरेस ग्राहकसँगको आफ्नो साथ केबल खरिदको समयसम्म सीमित नरहने वाचा गर्दछ। नयाँ अफरहरू, सजिलो सर्भिसिङ, निरन्तर सहयोग र अन्य धेरै सुविधा र यी सबैका बीचमा सेरेस एक्सपिरियन्स सधैंभरि ग्राहकको आवश्यकतालाई केन्द्रमा राखेर अघि बढ्नेछ र नेपाललाई दिगो यातायाततर्फ डोर्याउने यात्रामा महत्वपूर्ण भूमिका खेलिरहनेछ। "
विश्व वातावरण दिवसमा टाटा कर्भ ईभीको के२के यात्रा सुरु हुँदै,"काठमाडौं, २२ जेठ । नेपालका लागि टाटा मोटर्सको एक मात्र आधिकारिक वितरक सिप्रदी ट्रेडिङ प्रालिले विश्व वातावरण दिवस २०२५ को अवसरमा टाटा कर्भ ईभीमा काठमाडौंदेखि कन्याकुमारीसम्मको ऐतिहासिक विद्युतीय यात्राको घोषणा गरेको छ । ‘के२के ड्राइभ’ नाम दिइएको यो अभियान आज जेठ २३ गते (जुन ५, २०२५)देखि सुरु हुनेछ । यसले विद्युतीय गाडीमा लामो दुरीको यात्रालाई प्रोत्साहन गर्नेमा कम्पनीको विश्‍वास छ । कम्पनीका अनुसार यस यात्रामा चर्चित अटो उत्साहीहरू अवशिष प्रसाद ओझा र विजय राम कासजू सहभागी हुँदैछन् । जसले करिब ३०००ं किलोमिटर दूरी तय गर्दै काठमाडौंदेखि भारतको दक्षिणी छेउ कन्याकुमारीसम्मको बाटो विद्युतीय रूपमा पार गर्नेछन् । कर्भ ईभीमा भारतको कन्याकुमारीतर्फ लाग्नुअघि अवाशिष ओझाले बाटोका हिसाबले र दक्षिण भारत ठाउँका हिसाबले अनौठो नभए पनि विद्युतीय कारमा पहिलोपटक जान लागेकाले केही फरक अनुभव हुने बताए । ‘मेरो दक्षिण भारतको यात्रा नयाँ भने होइन । तर इलेक्ट्रिक कारले यात्रा गर्दा कस्तो अनुभव हुने हो, चार्जिङ सुविधाको उपलब्धताले यात्रालाई रोमाञ्चक र केही चुनौतीपूर्ण बनाउन सक्छ,’ उनले भने, ‘हामी यसका लागि धेरै उत्साहित छौँ । कर्भ ईभीले हाम्रो यात्रालाई अझ बढी रोमाञ्चक बनाउने छ ।’। कर्भ ईभीको १८६ मिलिमिटर ग्राउन्ड क्लियरेन्स भएकाले यात्रामा कुनै ठूलो समस्या आउने देखिँदैन । नेपालमा हालै लन्च भएको टाटा कर्भ ईभी एक अत्याधुनिक इलेक्ट्रिक एसयूभी–कुपे हो । यसमा लेभल–२ एडीएएस, प्यानोरामिक सनरुफ, भी२एल टेक्नोलोजी लगायत उच्चस्तरीय सुरक्षा र सुविधा छन् । विश्व वातावारण दिवसको अवसरमा बिहीबार सिप्रदीले कर्भ ईभीमा कन्याकुमारी जान लागेका ओझा र कासजूलाई थापाथलिमा रहेको टाटा कार शोरुमबाट ‘फ्ल्याग अफ’ गरी बिदाइ गरेको हो । "
नबिल बैंकको प्रमुख कार्यकारी अधिकृतमा मनोज ज्ञवाली नियुक्त,"काठमाडौं, २२ जेठ । नबिल बैंकको प्रमुख कार्यकारी अधिकृत (सीईओ) मा मनोज ज्ञवाली नियुक्त भएका छन् । आज (जेठ २२) बसेको कम्पनीको सञ्चालक समितिको बैठकले ज्ञवालीलाई सीईओमा नियुक्त गर्ने निर्णय गरेको हो । आजै देखिनै लागू हुने गरी ज्ञवालीलाई आगामी चार वर्षका लागि सीईओमा नियुक्त गरिएको जानकारी कम्पनीको दिएको हो । गत चैत १० मा यसअघिका सीईओ ज्ञानेन्द्र प्रसाद ढुङ्गानाले पदबाट राजीनामा दिएपछि चैत १३ मा बसेको कम्पनीको सञ्चालक समिति बैठकले कम्पनीका वरिष्ठ नायब प्रमुख कार्यकारी अधिकृत ज्ञवालीलाई कायम मुकायम प्रमुख कार्यकारी अधिकृतको जिम्मेवारी सुम्पीएको थियो । नेपाल राष्ट्र बैंकमा समेत काम गरेको अनुभव भएका उनी चार्टर्ड एकाउन्टेन्स समेत हुन । पछिल्लो समय वित्तीय विश्लेषकका रुपमा समेत चर्चित रहेका ज्ञवाली ज्योति विकास बैंकको प्रमुख कार्यकारी अधिकृत पद छोडेर नबिल बैंक प्रवेश गरेका थिए । ज्ञवाली नबिल बैंकमा नायब महाप्रबन्धक, महाप्रबन्धक, नायब प्रमुख कार्यकारी अधिकृत, कायम मुकायम प्रमुख कार्यकारी अधिकृत हुदै ज्ञवानी नबिल बैंकको सीईओ बनेका हुन । "
कैलालीमा पाँच सय ४९ नयाँ उद्योग थपिए,"कैलाली, २२ जेठ । जिल्लास्थित घरेलु तथा साना उद्योग कार्यालय चालु आवको प्रथम १० महिनामा पाँच सय ४९ नयाँ उद्योग दर्ता भएका छन् । कार्यालयका सूचना अधिकारी शर्मिला बस्नेतका अनुसार एक सय १२ उत्पादनमूलक, दुई सय चार कृषिमूलक, दुई वटा पर्यटनमूलक, दुई वटा सूचना प्रविधि र २२९ सेवामूलक घरेलु तथा साना उद्योग दर्ता भएका हुन् । जिल्लामा हालसम्म घरेलु तथा साना उद्योग दर्ताको सङ्ख्या १६ हजार आठ सय ४६ पुगेको छ । दर्ता भएकामध्ये उत्पादनमूलक तीन हजार ५१८,कृषिमूलक सात हजार ३६, निर्माणमूलक दुई, पर्यटनमूलक ६८, सूचना प्रविधका १४ र सेवामूलक छ हजार २०८ उद्योग रहेका उनले बताइन् । चालु आवको सोही अवधिमा स्थानीय व्यापारअन्तर्गत वाणिज्यसम्बन्धी ५३२ वटा फर्म दर्ता भएका छन् । वाणिज्य, आपूर्ति तथा उपभोक्ता हित संरक्षण कार्यालयले २०८० पुस १ गते स्थानीय व्यापारतर्फका हस्तान्तरण गरेका तथा त्यसयता कार्यालयमा दर्ता भएका गरी वाणिज्यतर्फका फर्मको सङ्ख्या २५ हजार एक सय २७ पुगेका उनले जानकारी दिइन् । चालु आवमा दुई सय ३६ वटा घरेलु तथा साना उद्योग र वाणिज्यतर्फका तीन सय १४ गरी पाँच सय ५० वटा फर्मको लगतकट्टा गरिएको सूचना अधिकारी बस्नेतले जानकारी दिइन् । कार्यालयले चालु आवको उक्त अवधिमा एक करोड ४६ लाख एक हजार ५७३ रुपैयाँ राजस्व सङ्कलन गरेको छ । महिला, दलित र अपाङ्गता भएका व्यक्तिलाई नयाँ उद्योग दर्ता, नवीकरणमा छुटको व्यवस्था भएकाले पछिल्लो समय उद्योग दर्ता गर्नेको सङ्ख्या बढ्दै गएको उनले बताइन् । गत आवमा सात सय १४ घरेलु तथा साना उद्योग र वाणिज्यतर्फ तीन सय एक फर्म दर्ता भएका थिए । गत आवमा एक करोड ७७ लाख ४४ हजार ७७७ रुपैयाँ राजस्व सङ्कलन गरेको थियो । "
सिटिजन्स् बैंक र लाईफ क्युइस्ट क्लिनिकल ल्याबबीच समझदारी,"काठमाडौं, २१ जेठ । सिटिजन्स् बैंक इन्टरनेसनल लिमिटेड र पानीपोखरी, काठमाडौं स्थित लाईफ क्युइस्ट क्लिनिक ल्याब प्रा.ली.बीच सिटिजन्स बैंकका ग्राहकहरूलाई विशेष छुट दिने समझदारी पत्रमा हस्ताक्षर भएको छ । सो समझदारी पत्र अनुसार सिटिजन्स् बैंकका कार्डबाहक र मोबाइल बैंकिङ्ग ग्राहकहरूले लाईफ क्युइस्ट क्लिनिक ल्याब प्रा।ली मा २० प्रतिशत सम्मको आकर्षक छुट पाउनेछन् । यस किसिमको सहकार्यबाट बैंकका ग्राहकहरु लाभान्वित हुनुका साथै नगद कारोबारबाट डिजिटल कारोबार तर्फ उत्प्रेरित हुने विश्वास बैंकले लिएको छ । बैंकले डिजिटल बैंकिङ्ग माध्यमहरुको प्रयोगलाई बढाउन र ग्राहकहरुलाई डिजिटल माध्यमबाट भुक्तानी गर्न प्रोत्साहन गर्न समय समयमा ग्राहकमैत्री सुविधाहरु सञ्चालनमा ल्याउँदै आएको छ । डिजिटल कारोबार गर्दा पाइने छुट सम्बन्धी विस्तृत विवरणहरू सिटिजन्स् बैंकको वेबसाइटमा प्राप्त गर्न सकिनेछ । "
नबिल बैंकलाई ‘द बैंकर्स टेक्नोलोजी अवार्ड २०२५’ प्रदान,"काठमाडौं, २१ जेठ । नबिल बैंकलाई एसिया–प्रशान्त क्षेत्रका लागि ‘द बैंकर्स टेक्नोलोजी अवार्ड २०२५’ प्रदान गरिएको छ । बैंकिङ क्षेत्रमा नवप्रवर्तन, डिजिटल चुस्तता र नेतृत्व क्षमताका आधारमा दिइने यो पुरस्कार अन्तर्राष्ट्रिय बैंकिङ क्षेत्रमा प्रतिष्ठित मानिन्छ । विश्वप्रसिद्ध फाइनान्सियल टाइम्स समूहअन्तर्गतको द बैंकर्सले प्रदान गर्ने यो अवार्ड नबिल बैंकले अपनाएको प्रविधिमैत्री सोच, दृष्टिकोण र ग्राहकको अनुभवमा ल्याएको डिजिटल क्रान्तिमा गरेको कामको मूल्यांकनका आधारमा प्रदान गरिएको नबिल बैंकका कामु प्रमुख कार्यकारी अधिकृत मनोजकुमार ज्ञवालीले बताए । ‘यो अवार्डले बैंकको सेवालाई अझ प्रविधिमैत्री तथा ग्राहकमैत्री बनाउन प्रोत्साहन मिलेको छ,‘ उनले भने । नबिल बैंकले आफ्नो स्थापनाकाल देखि नै प्रविधिलाई प्राथमिकतामा राखेको बताउँदै उनले भने, ‘नबिलले बैंकिङ क्षेत्रमा प्रविधिको प्रयोग गर्दै नयाँ आयाम थप्दै सेवाग्राहीलाई सुविधा सम्पन्न सेवा दिँदै आएको छ ।‘ बैंकले पछिल्लो समय डिजिटल सेवालाई प्राथमिकतामा राख्दै दिगोपनामा पनि जोड दिएको छ । कागजी प्रक्रियालाई हटाउँदै, डिजिटल माध्यममार्फत सहज, छरितो र पारदर्शी सेवा दिने बैंकको प्रयासलाई उक्त अवार्ड प्रदान गरिएको हो । ‘प्रविधिलाई नवप्रवर्तनको शक्ति मानेर हामीले रूपान्तरणमा केन्द्रित रणनीति अपनाएका छौं, आर्टिफिसियल इन्टेलिजेन्स, डाटा एनालिटिक्स र एनबैंक एपमार्फत ग्राहकअनुकूल सेवा प्रवाहमा सुधार गरिरहेका छौं,‘ ज्ञवालीले भने । यस अवार्डले बैंकलाई अझ चुस्त र प्रविधि केन्द्रित सेवा प्रदान गर्न प्रेरित गरेको उनको भनाइ छ । सन् १९८४ मा स्थापना भएदेखि नै नबिल बैंकले नेपालमा बैंकिङ क्षेत्रमा प्रविधिको प्रयोगको थालनी गरेको हो । "
यस्तो छ आजको विदेशी मुद्राको विनिमयदर,"काठमाडौं, २१ जेठ । नेपाल राष्ट्र बैंकले बुधबारका लागि विदेशी मुद्राको विनिमय दर निर्धारण गरेको छ । राष्ट्र बैंकका अनुसार आज अमेरिकी डलर एकको खरिददर १३६ रुपैयाँ ६५ पैसा र बिक्रीदर १३७ रुपैयाँ २५ पैसा कायम भएको छ । युरोपियन युरो एकको खरिददर १५५ रुपैयाँ ६० पैसा र बिक्रीदर १५६ रुपैयाँ २९ पैसा, युके पाउण्ड स्ट्रलिङ एकको खरिददर १८४ रुपैयाँ ४२ पैसा र बिक्रीदर १८५ रुपैयाँ २३ पैसा, स्वीस फ्रयाङ्क एकको खरिददर १६६ रुपैयाँ ३३ पैसा र बिक्रीदर १६७ रुपैयाँ ०६ पैसा कायम गरिएको छ । अष्ट्रेलियन डलर एकको खरिददर ८८ रुपैयाँ २१ पैसा र बिक्रीदर ८८ रुपैयाँ ६० पैसा, क्यानेडियन डलर एकको खरिददर ९९ रुपैयाँ ४५ पैसा र बिक्रीदर ९९ रुपैयाँ ८९ पैसा, सिङ्गापुर डलर एकको खरिददर १०६ रुपैयाँ ०४ पैसा र बिक्रीदर १०६ रुपैयाँ ५१ पैसा निर्धारण गरिएको छ । जापानी येन १० को खरिददर नौ रुपैयाँ ५५ पैसा र बिक्रीदर नौ रुपैयाँ ५९ पैसा, चिनियाँ युआन एकको खरिददर १९ रुपैयाँ ०१ पैसा र बिक्रीदर १९ रुपैयाँ ०९ पैसा, साउदी अरेबियन रियाल एकको खरिददर ३६ रुपैयाँ ४३ पैसा र बिक्रीदर ३६ रुपैयाँ ५९ पैसा, कतारी रियाल एकको खरिददर ३७ रुपैयाँ ४९ पैसा र बिक्रीदर ३७ रुपैयाँ ६५ पैसा कायम भएको छ । केन्द्रीय बैंकका अनुसार थाइ भाट एकको खरिददर चार रुपैयाँ १९ पैसा र बिक्रीदर चार रुपैयाँ २१ पैसा, युएई दिराम एकको खरिददर ३७ रुपैयाँ २० पैसा र बिक्रीदर ३७ रुपैयाँ ३७ पैसा, मलेसियन रिङ्गेट एकको खरिददर ३२ रुपैयाँ १९ पैसा र बिक्रीदर ३२ रुपैयाँ ३३ पैसा, साउथ कोरियन वन १०० को खरिददर ९ रुपैयाँ ९३ पैसा र बिक्रीदर ९ रुपैयाँ ९७ पैसा, स्वीडिस क्रोनर एकको खरिददर १४ रुपैयाँ २४ पैसा र बिक्रीदर १४ रुपैयाँ ३० पैसा र डेनिस क्रोनर एकको खरिददर २० रुपैयाँ ८६ पैसा र बिक्रीदर २० रुपैयाँ ९५ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ४२ पैसा र बिक्रीदर १७ रुपैयाँ ४९ पैसा, कुवेती दिनार एकको खरिददर ४४५ रुपैयाँ ७४ पैसा र बिक्रीदर ४४७ रुपैयाँ ७० पैसा, बहराइन दिनार एकको खरिददर ३६२ रुपैयाँ ४९ पैसा र बिक्रीदर ३६४ रुपैयाँ ०८ पैसा, ओमनी रियाल एकको खरिददर ३५४ रुपैयाँ ९६ पैसा र विक्रीदर ३५६ रुपैयाँ ५२ पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । "
डिजिटल भुक्तानी अझै सहज बनाउन एभरेष्ट बैंकले ल्यायो ‘इबिएल भर्चुअल क्रेडिट कार्ड’,"काठमाडौं, २० जेठ । एभरेष्ट बैंक लिमिटेडले विद्युतीय सेवा विस्तार गर्ने क्रममा आजदेखि आफ्ना ग्राहकवर्गको लागि इबिएल भर्चुअल क्रेडिट कार्ड सेवाको सुरुवात गरेको छ । इबिएल भर्चुअल क्रेडिट कार्ड मोबाइल बैंकिङ एप्लिकेसनमार्फत प्रत्यक्ष रूपमा उपभोग गर्न सकिने एक पूर्ण डिजिटल कार्ड हो । यस बैंकका ग्राहकहरूले न्यूनतम जारी गरिएको मापदण्ड प्रयोग गरी यो सेवा लिन सक्नेछन् । सेवामार्फत न्यूनतम ५० हजार रुपैयाँदेखि अधिकतम ५ लाख रुपैयाँसम्मको भर्चुअल क्रेडिट सीमा प्रयोग गरी फोन पे क्यूआर स्क्यान गरेर वस्तु तथा सेवाको भुक्तानी, अनलाइन ट्रान्जेक्सन, तथा कार्ड व्यवस्थापन कार्यहरू सजिलै गर्न सक्नेछन् । यस सेवाअन्तर्गत ग्राहकले आफूले प्रयोग गरेको क्रेडिट सुविधा ४५ दिनसम्म उपभोग गर्न सक्नेछन् । साथै, ग्राहकको चाहनाअनुसार कुल बक्यौता रकमको न्यूनतम १० प्रतिशतदेखि शतप्रतिशत भुक्तानी गर्नसक्ने लचिलो सुविधा प्रदान गरिएको बैंकद्वारा जानकारी गराइएको छ । "
ग्लोबल आइएमई बैंकद्वारा टोखा र दिक्तेल रुपाकोट मझुवागढीमा वृक्षारोपण,"काठमाडौं, १९ जेठ । ग्लोबल आइएमई बैंक लिमिटेडले काठमाडौंको टोखा नगरपालिका र खोटाङको दिक्तेल रुपाकोट मझुवागढी नगरपालिकामा वृक्षारोपण गरेको छ । बैंकले टोखा नगरपालिकाका विभिन्न विद्यालयहरुमा १००० वटा फलफुलको विरुवाहरु रोपण गरेको हो । वृक्षारोपण कार्यक्रममा टोखा नगरपालिकाका मेयर प्रकाश अधिकारी, बैंकका प्रमुख कार्यकारी अधिकृत सुरेन्द्रराज रेग्मी, विद्यालयका प्रध्यानापक, विद्यालयका प्रतिनिधिहरु र विद्यार्थीसहित स्थानीयहरुको उपस्थिति रहेको थियो । साथै, बैंकले दिक्तेल रुपाकोट मझुवागढी नगरपालिकाको विभिन्न वडाहरुमा १५०० वटा बाँसका विरुवाहरु रोपण गरेको छ । बैंकले सञ्चालन गरेको वृक्षारोपण कार्यक्रममा खोटाङ जिल्लाका प्रमुख जिल्ला अधिकारी, जिल्ला समन्वय समिति प्रमुख, दिक्तेल रुपाकोट मझुवागढी नगरपालिका प्रमुख, नेपाली आर्मी र नेपाल प्रहरीका जिल्ला नेतृत्व तथा प्रतिनिधिहरु र स्थानीय व्यक्तीहरुको ठूलो उपस्थिति रहेको थियो । बैंकले आफ्नो १८औं वार्षिकोत्सवको अवसरमा यस आर्थिक वर्षमा मुलुकभर १८ हजार विरुवा रोपण गर्ने लक्ष्यका साथ विभिन्न स्थानमा वृक्षारोपण गरिरहेको छ । बैंकले विश्व वातावरण दिवसको अवसर पारेर ७ वटै प्रदेशहरुको विभिन्न स्थानहरुमा वृक्षारोपण गरिरहेको छ । साथै, वृक्षारोपणले जलवायु परिवर्तन न्यूनीकरण तथा स्थानीयहरुको आयआर्जनमा सहयोग हुने विश्वास बैंकले लिएको छ । ग्लोबल आइएमई बैंक ग्लोबल फाइनान्सको बेष्ट बैंक अवार्ड २०२४ तथा युरो मनी अवार्ड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रुपमा सम्मानित बैंक हो । साथै, ग्लोबल आइएमई बैंक विभिन्न राष्ट्रिय तथा अन्तर्राष्ट्रिय संघसंस्थाहरुबाट फरकफरक विधामा सम्मानित भएको छ । ग्लोबल आइएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो । बैंकको ३५४ शाखा कार्यालय, ३८५ एटिएम, २०२ शाखारहित बैंकिङ सेवा, ६८ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,१०० भन्दा बढी सेवा केन्द्रबाट आफ्ना ग्राहकलाई उत्कृष्ट सेवा प्रदान गर्दै आइरहेको छ । बैंकले नेपाली नागरिकहरूलाई बैंकिङ सेवाहरू प्रदान गर्नुका अतिरिक्त विश्वका विभिन्न देशहरूबाट रेमिट्यान्स सेवा पनि दिँदै आएको छ । बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेशिया, दक्षिण कोरिया, जापान, साउदी अरब, कतार, यूएई, बहराइन, कुवेत, भारत, जोर्डन लगायत अन्य देशहरूबाट रेमिट्यान्स भित्र्याउने काम गर्दै आएको छ । "
नेपाल एसबिआई बैंकद्वारा रुपन्देहीमा सामाजिक उत्तरदायित्व कार्यक्रम सम्पन्न,"काठमाडौं, १९ जेठ । नेपाल एसबिआई बैंकले रुपन्देहीको लुम्बिनी साँस्कृतिक नगरपालिका–४ मनौरास्थित रामजानकी अधारभूत विद्यालयमा अध्ययनरत विद्यार्थीहरुका लागि स्मार्ट बोर्ड तथा खेलकुद सामाग्री प्रदान गरेको छ । सामाजिक उत्तरदायित्व कार्यक्रमअन्तर्गत बैंकका लुम्बिनी प्रदेश प्रमुख शिव दाहालले विद्यालय व्यवस्थापन समितिका अध्यक्ष तथा प्रधानाध्यापकलाई एक कार्यक्रमका बीच सामाग्रीहरु हस्तान्तरण गरेका थिए । कार्यक्रममा बैंक तथा स्कुल समितिका अन्य उच्च पदाधिकारी र शिक्षकहरु समेतको उपस्थिति रहेको थियो । बैंकले शिक्षा क्षेत्रमा यस किसिमको कार्यक्रम समय समयमा गर्दै आइरहेको छ । नेपाल एसबिआई बैंकले बिगत ३१ वर्षदेखि बैकिङ सेवा प्रदान गर्दै आइरहेको छ । हाल बैंकका १०० शाखा, २२ एक्स्टेन्सन काउन्टर, १९ शाखारहीत बैंकिङ, ७ प्रादेशिक कार्यालय, १२५ एटिएम र १ कर्पोरेट कार्यालय सञ्चालनमा छन् । "
सिटिजन्स बैंक र डाएमण्ड हिल रिर्सोटबीच समझदारी,"काठमाडौं, १९ जेठ । सिटिजन्स बैंक इन्टरनेसनल लिमिटेड र पनौती, काभ्रेपलाञ्‍चोकस्थित डाएमण्ड हिल रिर्सोटबीच सिटिजन्स बैंकका ग्राहकहरूलाई विशेष छुट दिने समझदारी पत्रमा हस्ताक्षर भएको छ । समझदारी पत्रमा हस्ताक्षर पश्चात् सिटिजन्स बैंकका कार्डबाहक, प्रिभिलेज कार्डबाहक र मोबाइल बैंकिङ ग्राहकहरूले डाएमण्ड हिल रिर्सोटमा १५ प्रतिशत आकर्षक छुट पाउनेछन् । यस किसिमको सहकार्यबाट बैंकका ग्राहकहरु लाभान्वित हुनुका साथै नगद कारोबारबाट डिजिटल कारोबारतर्फ उत्प्रेरित हुने विश्वास बैंकले लिएको छ । बैंकले डिजिटल बैंकिङ माध्यमहरुको प्रयोगलाई बढाउन र ग्राहकहरुलाई डिजिटल माध्यमबाट भुक्तानी गर्न प्रोत्साह गर्न समय समयमा ग्राहकमैत्री सुविधाहरु सञ्चालनमा ल्याउँदै आएको छ । "
बिजबजार र बन्दीपुर केबलकारबीच सहकार्य,"काठमाडौं, २३ जेठ । नेपाली ई–कमर्श प्लेटफर्म बिजबजार लिमिटेड र पर्यटकीय गन्तव्य बन्दीपुरमा अवस्थित बन्दीपुर केबलकार एण्ड टुरिजम लिमिटेडबीच बजार प्रवर्द्धनसम्बन्धी सम्झौतामा हस्ताक्षर भएको छ । २१ जेठमा सम्पन्न सम्झौतामा बिजबजारको तर्फबाट प्रमुख कार्यकारी अधिकृत उत्सव ढकाल र बन्दीपुर केबलकारको तर्फबाट महाप्रबन्धक रोमन मान श्रेष्ठले हस्ताक्षर गरेका छन् । सम्झौता अनुसार बिजबजारका ग्राहकहरूले बन्दीपुर केबलकारको टिकटमा २५ प्रतिशतको विशेष छुट प्राप्त गर्न सक्नेछन् । त्यस्तै, बन्दीपुर केबलकारका सेवाग्राहीहरूले बिजबजारमार्फत सामान खरिद गर्दा फ्ल्याट १५ प्रतिशतको छुट प्राप्त गर्नेछन् । साझेदारीले आन्तरिक पर्यटन र डिजिटल व्यापार दुवैको प्रवर्द्धनमा महत्त्वपूर्ण योगदान पुर्‍याउने अपेक्षा गरिएको छ । "
नेपालमा छिट्टै नयाँ मोडेलहरू सार्वजनिक गर्दै सेरेस,"काठमाडौं, २२ जेठ । सेरेस ब्रान्डको बारेमा फैलिएका हल्लाहरूको बारेमा स्पष्ट गर्दै ब्रान्डले नेपालमा आफ्नो सेवा निरन्तर रूपमा दिइरहेको पुष्टि गरेको छ। नेपालमा सेरेस सवारीसाधनको अधिकृत वितरक एमएडब्ल्यू अटोमोबाइलले सेरेसको कारोबार नियमित रूपमा चलिरहेको मात्र नभई छिट्टै नै तीनवटा नयाँ मोडेल सार्वजनिक गर्ने तयारीसमेत भइरहेको जानकारी दिएको छ। यसले नेपाली बजारप्रति सेरेसको प्रतिबद्धता र यहाँको अटोमोबाइल क्षेत्रभित्र उसको उपस्थितिलाई अझै मजबुत बनाएको छ। हालसम्म नेपालभरि ५०० भन्दा बढी सेरेस गाडीहरू वितरण भई सञ्चालनरत छन्। जुन ग्राहकहरूको बढ्दो विश्वास र सेरेसप्रतिको सन्तुष्टि दर्शाउने प्रमाण भएको वितरकले जनाएको छ। इलेक्ट्रिक भेहिकलका क्षेत्रमा प्रवेश गरेदेखि नै एमएडब्ल्यू वृद्धिले एक स्थायी ग्राहक वर्ग निर्माण गरेको छ र नेपालको दिगो यातायाततर्फको यात्रामा उल्लेखनीय योगदान पुर्‍याएको छ। ग्राहक सन्तुष्टिलाई प्राथमिकता दिँदै देशभर फैलिएको सेवा केन्द्रहरूको सञ्जालमार्फत सेरेसले गाडीधनीहरूलाई सहज र समयमै सेवा उपलब्ध गराइएको छ। देशभर सर्भिस लोकेसनहरूको संख्या बढेसँगै ग्राहकहरूले मर्मत तथा सर्भिसको पहुँच झनै सजिलो रूपमा पाउन थालेका छन्। सेरेस गाडीहरू अहिले देशभर फैलिएको १२२ वटा चार्जिङ स्टेसनको सञ्जालबाट सशक्त रूपमा समर्थित छन् जसले इभी गाडीधनीहरूलाई सहज र सजिलो पावर एक्सेस प्रदान गरिरहेको छ। सेरेस ग्राहकसँगको आफ्नो साथ केबल खरिदको समयसम्म सीमित नरहने वाचा गर्दछ। नयाँ अफरहरू, सजिलो सर्भिसिङ, निरन्तर सहयोग र अन्य धेरै सुविधा र यी सबैका बीचमा सेरेस एक्सपिरियन्स सधैंभरि ग्राहकको आवश्यकतालाई केन्द्रमा राखेर अघि बढ्नेछ र नेपाललाई दिगो यातायाततर्फ डोर्याउने यात्रामा महत्वपूर्ण भूमिका खेलिरहनेछ। "
विश्व वातावरण दिवसमा टाटा कर्भ ईभीको के२के यात्रा सुरु हुँदै,"काठमाडौं, २२ जेठ । नेपालका लागि टाटा मोटर्सको एक मात्र आधिकारिक वितरक सिप्रदी ट्रेडिङ प्रालिले विश्व वातावरण दिवस २०२५ को अवसरमा टाटा कर्भ ईभीमा काठमाडौंदेखि कन्याकुमारीसम्मको ऐतिहासिक विद्युतीय यात्राको घोषणा गरेको छ । ‘के२के ड्राइभ’ नाम दिइएको यो अभियान आज जेठ २३ गते (जुन ५, २०२५)देखि सुरु हुनेछ । यसले विद्युतीय गाडीमा लामो दुरीको यात्रालाई प्रोत्साहन गर्नेमा कम्पनीको विश्‍वास छ । कम्पनीका अनुसार यस यात्रामा चर्चित अटो उत्साहीहरू अवशिष प्रसाद ओझा र विजय राम कासजू सहभागी हुँदैछन् । जसले करिब ३०००ं किलोमिटर दूरी तय गर्दै काठमाडौंदेखि भारतको दक्षिणी छेउ कन्याकुमारीसम्मको बाटो विद्युतीय रूपमा पार गर्नेछन् । कर्भ ईभीमा भारतको कन्याकुमारीतर्फ लाग्नुअघि अवाशिष ओझाले बाटोका हिसाबले र दक्षिण भारत ठाउँका हिसाबले अनौठो नभए पनि विद्युतीय कारमा पहिलोपटक जान लागेकाले केही फरक अनुभव हुने बताए । ‘मेरो दक्षिण भारतको यात्रा नयाँ भने होइन । तर इलेक्ट्रिक कारले यात्रा गर्दा कस्तो अनुभव हुने हो, चार्जिङ सुविधाको उपलब्धताले यात्रालाई रोमाञ्चक र केही चुनौतीपूर्ण बनाउन सक्छ,’ उनले भने, ‘हामी यसका लागि धेरै उत्साहित छौँ । कर्भ ईभीले हाम्रो यात्रालाई अझ बढी रोमाञ्चक बनाउने छ ।’। कर्भ ईभीको १८६ मिलिमिटर ग्राउन्ड क्लियरेन्स भएकाले यात्रामा कुनै ठूलो समस्या आउने देखिँदैन । नेपालमा हालै लन्च भएको टाटा कर्भ ईभी एक अत्याधुनिक इलेक्ट्रिक एसयूभी–कुपे हो । यसमा लेभल–२ एडीएएस, प्यानोरामिक सनरुफ, भी२एल टेक्नोलोजी लगायत उच्चस्तरीय सुरक्षा र सुविधा छन् । विश्व वातावारण दिवसको अवसरमा बिहीबार सिप्रदीले कर्भ ईभीमा कन्याकुमारी जान लागेका ओझा र कासजूलाई थापाथलिमा रहेको टाटा कार शोरुमबाट ‘फ्ल्याग अफ’ गरी बिदाइ गरेको हो । "
नबिल बैंकको प्रमुख कार्यकारी अधिकृतमा मनोज ज्ञवाली नियुक्त,"काठमाडौं, २२ जेठ । नबिल बैंकको प्रमुख कार्यकारी अधिकृत (सीईओ) मा मनोज ज्ञवाली नियुक्त भएका छन् । आज (जेठ २२) बसेको कम्पनीको सञ्चालक समितिको बैठकले ज्ञवालीलाई सीईओमा नियुक्त गर्ने निर्णय गरेको हो । आजै देखिनै लागू हुने गरी ज्ञवालीलाई आगामी चार वर्षका लागि सीईओमा नियुक्त गरिएको जानकारी कम्पनीको दिएको हो । गत चैत १० मा यसअघिका सीईओ ज्ञानेन्द्र प्रसाद ढुङ्गानाले पदबाट राजीनामा दिएपछि चैत १३ मा बसेको कम्पनीको सञ्चालक समिति बैठकले कम्पनीका वरिष्ठ नायब प्रमुख कार्यकारी अधिकृत ज्ञवालीलाई कायम मुकायम प्रमुख कार्यकारी अधिकृतको जिम्मेवारी सुम्पीएको थियो । नेपाल राष्ट्र बैंकमा समेत काम गरेको अनुभव भएका उनी चार्टर्ड एकाउन्टेन्स समेत हुन । पछिल्लो समय वित्तीय विश्लेषकका रुपमा समेत चर्चित रहेका ज्ञवाली ज्योति विकास बैंकको प्रमुख कार्यकारी अधिकृत पद छोडेर नबिल बैंक प्रवेश गरेका थिए । ज्ञवाली नबिल बैंकमा नायब महाप्रबन्धक, महाप्रबन्धक, नायब प्रमुख कार्यकारी अधिकृत, कायम मुकायम प्रमुख कार्यकारी अधिकृत हुदै ज्ञवानी नबिल बैंकको सीईओ बनेका हुन । "
कैलालीमा पाँच सय ४९ नयाँ उद्योग थपिए,"कैलाली, २२ जेठ । जिल्लास्थित घरेलु तथा साना उद्योग कार्यालय चालु आवको प्रथम १० महिनामा पाँच सय ४९ नयाँ उद्योग दर्ता भएका छन् । कार्यालयका सूचना अधिकारी शर्मिला बस्नेतका अनुसार एक सय १२ उत्पादनमूलक, दुई सय चार कृषिमूलक, दुई वटा पर्यटनमूलक, दुई वटा सूचना प्रविधि र २२९ सेवामूलक घरेलु तथा साना उद्योग दर्ता भएका हुन् । जिल्लामा हालसम्म घरेलु तथा साना उद्योग दर्ताको सङ्ख्या १६ हजार आठ सय ४६ पुगेको छ । दर्ता भएकामध्ये उत्पादनमूलक तीन हजार ५१८,कृषिमूलक सात हजार ३६, निर्माणमूलक दुई, पर्यटनमूलक ६८, सूचना प्रविधका १४ र सेवामूलक छ हजार २०८ उद्योग रहेका उनले बताइन् । चालु आवको सोही अवधिमा स्थानीय व्यापारअन्तर्गत वाणिज्यसम्बन्धी ५३२ वटा फर्म दर्ता भएका छन् । वाणिज्य, आपूर्ति तथा उपभोक्ता हित संरक्षण कार्यालयले २०८० पुस १ गते स्थानीय व्यापारतर्फका हस्तान्तरण गरेका तथा त्यसयता कार्यालयमा दर्ता भएका गरी वाणिज्यतर्फका फर्मको सङ्ख्या २५ हजार एक सय २७ पुगेका उनले जानकारी दिइन् । चालु आवमा दुई सय ३६ वटा घरेलु तथा साना उद्योग र वाणिज्यतर्फका तीन सय १४ गरी पाँच सय ५० वटा फर्मको लगतकट्टा गरिएको सूचना अधिकारी बस्नेतले जानकारी दिइन् । कार्यालयले चालु आवको उक्त अवधिमा एक करोड ४६ लाख एक हजार ५७३ रुपैयाँ राजस्व सङ्कलन गरेको छ । महिला, दलित र अपाङ्गता भएका व्यक्तिलाई नयाँ उद्योग दर्ता, नवीकरणमा छुटको व्यवस्था भएकाले पछिल्लो समय उद्योग दर्ता गर्नेको सङ्ख्या बढ्दै गएको उनले बताइन् । गत आवमा सात सय १४ घरेलु तथा साना उद्योग र वाणिज्यतर्फ तीन सय एक फर्म दर्ता भएका थिए । गत आवमा एक करोड ७७ लाख ४४ हजार ७७७ रुपैयाँ राजस्व सङ्कलन गरेको थियो । "
सिटिजन्स् बैंक र लाईफ क्युइस्ट क्लिनिकल ल्याबबीच समझदारी,"काठमाडौं, २१ जेठ । सिटिजन्स् बैंक इन्टरनेसनल लिमिटेड र पानीपोखरी, काठमाडौं स्थित लाईफ क्युइस्ट क्लिनिक ल्याब प्रा.ली.बीच सिटिजन्स बैंकका ग्राहकहरूलाई विशेष छुट दिने समझदारी पत्रमा हस्ताक्षर भएको छ । सो समझदारी पत्र अनुसार सिटिजन्स् बैंकका कार्डबाहक र मोबाइल बैंकिङ्ग ग्राहकहरूले लाईफ क्युइस्ट क्लिनिक ल्याब प्रा।ली मा २० प्रतिशत सम्मको आकर्षक छुट पाउनेछन् । यस किसिमको सहकार्यबाट बैंकका ग्राहकहरु लाभान्वित हुनुका साथै नगद कारोबारबाट डिजिटल कारोबार तर्फ उत्प्रेरित हुने विश्वास बैंकले लिएको छ । बैंकले डिजिटल बैंकिङ्ग माध्यमहरुको प्रयोगलाई बढाउन र ग्राहकहरुलाई डिजिटल माध्यमबाट भुक्तानी गर्न प्रोत्साहन गर्न समय समयमा ग्राहकमैत्री सुविधाहरु सञ्चालनमा ल्याउँदै आएको छ । डिजिटल कारोबार गर्दा पाइने छुट सम्बन्धी विस्तृत विवरणहरू सिटिजन्स् बैंकको वेबसाइटमा प्राप्त गर्न सकिनेछ । "
नबिल बैंकलाई ‘द बैंकर्स टेक्नोलोजी अवार्ड २०२५’ प्रदान,"काठमाडौं, २१ जेठ । नबिल बैंकलाई एसिया–प्रशान्त क्षेत्रका लागि ‘द बैंकर्स टेक्नोलोजी अवार्ड २०२५’ प्रदान गरिएको छ । बैंकिङ क्षेत्रमा नवप्रवर्तन, डिजिटल चुस्तता र नेतृत्व क्षमताका आधारमा दिइने यो पुरस्कार अन्तर्राष्ट्रिय बैंकिङ क्षेत्रमा प्रतिष्ठित मानिन्छ । विश्वप्रसिद्ध फाइनान्सियल टाइम्स समूहअन्तर्गतको द बैंकर्सले प्रदान गर्ने यो अवार्ड नबिल बैंकले अपनाएको प्रविधिमैत्री सोच, दृष्टिकोण र ग्राहकको अनुभवमा ल्याएको डिजिटल क्रान्तिमा गरेको कामको मूल्यांकनका आधारमा प्रदान गरिएको नबिल बैंकका कामु प्रमुख कार्यकारी अधिकृत मनोजकुमार ज्ञवालीले बताए । ‘यो अवार्डले बैंकको सेवालाई अझ प्रविधिमैत्री तथा ग्राहकमैत्री बनाउन प्रोत्साहन मिलेको छ,‘ उनले भने । नबिल बैंकले आफ्नो स्थापनाकाल देखि नै प्रविधिलाई प्राथमिकतामा राखेको बताउँदै उनले भने, ‘नबिलले बैंकिङ क्षेत्रमा प्रविधिको प्रयोग गर्दै नयाँ आयाम थप्दै सेवाग्राहीलाई सुविधा सम्पन्न सेवा दिँदै आएको छ ।‘ बैंकले पछिल्लो समय डिजिटल सेवालाई प्राथमिकतामा राख्दै दिगोपनामा पनि जोड दिएको छ । कागजी प्रक्रियालाई हटाउँदै, डिजिटल माध्यममार्फत सहज, छरितो र पारदर्शी सेवा दिने बैंकको प्रयासलाई उक्त अवार्ड प्रदान गरिएको हो । ‘प्रविधिलाई नवप्रवर्तनको शक्ति मानेर हामीले रूपान्तरणमा केन्द्रित रणनीति अपनाएका छौं, आर्टिफिसियल इन्टेलिजेन्स, डाटा एनालिटिक्स र एनबैंक एपमार्फत ग्राहकअनुकूल सेवा प्रवाहमा सुधार गरिरहेका छौं,‘ ज्ञवालीले भने । यस अवार्डले बैंकलाई अझ चुस्त र प्रविधि केन्द्रित सेवा प्रदान गर्न प्रेरित गरेको उनको भनाइ छ । सन् १९८४ मा स्थापना भएदेखि नै नबिल बैंकले नेपालमा बैंकिङ क्षेत्रमा प्रविधिको प्रयोगको थालनी गरेको हो । "
यस्तो छ आजको विदेशी मुद्राको विनिमयदर,"काठमाडौं, २१ जेठ । नेपाल राष्ट्र बैंकले बुधबारका लागि विदेशी मुद्राको विनिमय दर निर्धारण गरेको छ । राष्ट्र बैंकका अनुसार आज अमेरिकी डलर एकको खरिददर १३६ रुपैयाँ ६५ पैसा र बिक्रीदर १३७ रुपैयाँ २५ पैसा कायम भएको छ । युरोपियन युरो एकको खरिददर १५५ रुपैयाँ ६० पैसा र बिक्रीदर १५६ रुपैयाँ २९ पैसा, युके पाउण्ड स्ट्रलिङ एकको खरिददर १८४ रुपैयाँ ४२ पैसा र बिक्रीदर १८५ रुपैयाँ २३ पैसा, स्वीस फ्रयाङ्क एकको खरिददर १६६ रुपैयाँ ३३ पैसा र बिक्रीदर १६७ रुपैयाँ ०६ पैसा कायम गरिएको छ । अष्ट्रेलियन डलर एकको खरिददर ८८ रुपैयाँ २१ पैसा र बिक्रीदर ८८ रुपैयाँ ६० पैसा, क्यानेडियन डलर एकको खरिददर ९९ रुपैयाँ ४५ पैसा र बिक्रीदर ९९ रुपैयाँ ८९ पैसा, सिङ्गापुर डलर एकको खरिददर १०६ रुपैयाँ ०४ पैसा र बिक्रीदर १०६ रुपैयाँ ५१ पैसा निर्धारण गरिएको छ । जापानी येन १० को खरिददर नौ रुपैयाँ ५५ पैसा र बिक्रीदर नौ रुपैयाँ ५९ पैसा, चिनियाँ युआन एकको खरिददर १९ रुपैयाँ ०१ पैसा र बिक्रीदर १९ रुपैयाँ ०९ पैसा, साउदी अरेबियन रियाल एकको खरिददर ३६ रुपैयाँ ४३ पैसा र बिक्रीदर ३६ रुपैयाँ ५९ पैसा, कतारी रियाल एकको खरिददर ३७ रुपैयाँ ४९ पैसा र बिक्रीदर ३७ रुपैयाँ ६५ पैसा कायम भएको छ । केन्द्रीय बैंकका अनुसार थाइ भाट एकको खरिददर चार रुपैयाँ १९ पैसा र बिक्रीदर चार रुपैयाँ २१ पैसा, युएई दिराम एकको खरिददर ३७ रुपैयाँ २० पैसा र बिक्रीदर ३७ रुपैयाँ ३७ पैसा, मलेसियन रिङ्गेट एकको खरिददर ३२ रुपैयाँ १९ पैसा र बिक्रीदर ३२ रुपैयाँ ३३ पैसा, साउथ कोरियन वन १०० को खरिददर ९ रुपैयाँ ९३ पैसा र बिक्रीदर ९ रुपैयाँ ९७ पैसा, स्वीडिस क्रोनर एकको खरिददर १४ रुपैयाँ २४ पैसा र बिक्रीदर १४ रुपैयाँ ३० पैसा र डेनिस क्रोनर एकको खरिददर २० रुपैयाँ ८६ पैसा र बिक्रीदर २० रुपैयाँ ९५ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ४२ पैसा र बिक्रीदर १७ रुपैयाँ ४९ पैसा, कुवेती दिनार एकको खरिददर ४४५ रुपैयाँ ७४ पैसा र बिक्रीदर ४४७ रुपैयाँ ७० पैसा, बहराइन दिनार एकको खरिददर ३६२ रुपैयाँ ४९ पैसा र बिक्रीदर ३६४ रुपैयाँ ०८ पैसा, ओमनी रियाल एकको खरिददर ३५४ रुपैयाँ ९६ पैसा र विक्रीदर ३५६ रुपैयाँ ५२ पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । "
डिजिटल भुक्तानी अझै सहज बनाउन एभरेष्ट बैंकले ल्यायो ‘इबिएल भर्चुअल क्रेडिट कार्ड’,"काठमाडौं, २० जेठ । एभरेष्ट बैंक लिमिटेडले विद्युतीय सेवा विस्तार गर्ने क्रममा आजदेखि आफ्ना ग्राहकवर्गको लागि इबिएल भर्चुअल क्रेडिट कार्ड सेवाको सुरुवात गरेको छ । इबिएल भर्चुअल क्रेडिट कार्ड मोबाइल बैंकिङ एप्लिकेसनमार्फत प्रत्यक्ष रूपमा उपभोग गर्न सकिने एक पूर्ण डिजिटल कार्ड हो । यस बैंकका ग्राहकहरूले न्यूनतम जारी गरिएको मापदण्ड प्रयोग गरी यो सेवा लिन सक्नेछन् । सेवामार्फत न्यूनतम ५० हजार रुपैयाँदेखि अधिकतम ५ लाख रुपैयाँसम्मको भर्चुअल क्रेडिट सीमा प्रयोग गरी फोन पे क्यूआर स्क्यान गरेर वस्तु तथा सेवाको भुक्तानी, अनलाइन ट्रान्जेक्सन, तथा कार्ड व्यवस्थापन कार्यहरू सजिलै गर्न सक्नेछन् । यस सेवाअन्तर्गत ग्राहकले आफूले प्रयोग गरेको क्रेडिट सुविधा ४५ दिनसम्म उपभोग गर्न सक्नेछन् । साथै, ग्राहकको चाहनाअनुसार कुल बक्यौता रकमको न्यूनतम १० प्रतिशतदेखि शतप्रतिशत भुक्तानी गर्नसक्ने लचिलो सुविधा प्रदान गरिएको बैंकद्वारा जानकारी गराइएको छ । "
ग्लोबल आइएमई बैंकद्वारा टोखा र दिक्तेल रुपाकोट मझुवागढीमा वृक्षारोपण,"काठमाडौं, १९ जेठ । ग्लोबल आइएमई बैंक लिमिटेडले काठमाडौंको टोखा नगरपालिका र खोटाङको दिक्तेल रुपाकोट मझुवागढी नगरपालिकामा वृक्षारोपण गरेको छ । बैंकले टोखा नगरपालिकाका विभिन्न विद्यालयहरुमा १००० वटा फलफुलको विरुवाहरु रोपण गरेको हो । वृक्षारोपण कार्यक्रममा टोखा नगरपालिकाका मेयर प्रकाश अधिकारी, बैंकका प्रमुख कार्यकारी अधिकृत सुरेन्द्रराज रेग्मी, विद्यालयका प्रध्यानापक, विद्यालयका प्रतिनिधिहरु र विद्यार्थीसहित स्थानीयहरुको उपस्थिति रहेको थियो । साथै, बैंकले दिक्तेल रुपाकोट मझुवागढी नगरपालिकाको विभिन्न वडाहरुमा १५०० वटा बाँसका विरुवाहरु रोपण गरेको छ । बैंकले सञ्चालन गरेको वृक्षारोपण कार्यक्रममा खोटाङ जिल्लाका प्रमुख जिल्ला अधिकारी, जिल्ला समन्वय समिति प्रमुख, दिक्तेल रुपाकोट मझुवागढी नगरपालिका प्रमुख, नेपाली आर्मी र नेपाल प्रहरीका जिल्ला नेतृत्व तथा प्रतिनिधिहरु र स्थानीय व्यक्तीहरुको ठूलो उपस्थिति रहेको थियो । बैंकले आफ्नो १८औं वार्षिकोत्सवको अवसरमा यस आर्थिक वर्षमा मुलुकभर १८ हजार विरुवा रोपण गर्ने लक्ष्यका साथ विभिन्न स्थानमा वृक्षारोपण गरिरहेको छ । बैंकले विश्व वातावरण दिवसको अवसर पारेर ७ वटै प्रदेशहरुको विभिन्न स्थानहरुमा वृक्षारोपण गरिरहेको छ । साथै, वृक्षारोपणले जलवायु परिवर्तन न्यूनीकरण तथा स्थानीयहरुको आयआर्जनमा सहयोग हुने विश्वास बैंकले लिएको छ । ग्लोबल आइएमई बैंक ग्लोबल फाइनान्सको बेष्ट बैंक अवार्ड २०२४ तथा युरो मनी अवार्ड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रुपमा सम्मानित बैंक हो । साथै, ग्लोबल आइएमई बैंक विभिन्न राष्ट्रिय तथा अन्तर्राष्ट्रिय संघसंस्थाहरुबाट फरकफरक विधामा सम्मानित भएको छ । ग्लोबल आइएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो । बैंकको ३५४ शाखा कार्यालय, ३८५ एटिएम, २०२ शाखारहित बैंकिङ सेवा, ६८ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,१०० भन्दा बढी सेवा केन्द्रबाट आफ्ना ग्राहकलाई उत्कृष्ट सेवा प्रदान गर्दै आइरहेको छ । बैंकले नेपाली नागरिकहरूलाई बैंकिङ सेवाहरू प्रदान गर्नुका अतिरिक्त विश्वका विभिन्न देशहरूबाट रेमिट्यान्स सेवा पनि दिँदै आएको छ । बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेशिया, दक्षिण कोरिया, जापान, साउदी अरब, कतार, यूएई, बहराइन, कुवेत, भारत, जोर्डन लगायत अन्य देशहरूबाट रेमिट्यान्स भित्र्याउने काम गर्दै आएको छ । "
नेपाल एसबिआई बैंकद्वारा रुपन्देहीमा सामाजिक उत्तरदायित्व कार्यक्रम सम्पन्न,"काठमाडौं, १९ जेठ । नेपाल एसबिआई बैंकले रुपन्देहीको लुम्बिनी साँस्कृतिक नगरपालिका–४ मनौरास्थित रामजानकी अधारभूत विद्यालयमा अध्ययनरत विद्यार्थीहरुका लागि स्मार्ट बोर्ड तथा खेलकुद सामाग्री प्रदान गरेको छ । सामाजिक उत्तरदायित्व कार्यक्रमअन्तर्गत बैंकका लुम्बिनी प्रदेश प्रमुख शिव दाहालले विद्यालय व्यवस्थापन समितिका अध्यक्ष तथा प्रधानाध्यापकलाई एक कार्यक्रमका बीच सामाग्रीहरु हस्तान्तरण गरेका थिए । कार्यक्रममा बैंक तथा स्कुल समितिका अन्य उच्च पदाधिकारी र शिक्षकहरु समेतको उपस्थिति रहेको थियो । बैंकले शिक्षा क्षेत्रमा यस किसिमको कार्यक्रम समय समयमा गर्दै आइरहेको छ । नेपाल एसबिआई बैंकले बिगत ३१ वर्षदेखि बैकिङ सेवा प्रदान गर्दै आइरहेको छ । हाल बैंकका १०० शाखा, २२ एक्स्टेन्सन काउन्टर, १९ शाखारहीत बैंकिङ, ७ प्रादेशिक कार्यालय, १२५ एटिएम र १ कर्पोरेट कार्यालय सञ्चालनमा छन् । "
सिटिजन्स बैंक र डाएमण्ड हिल रिर्सोटबीच समझदारी,"काठमाडौं, १९ जेठ । सिटिजन्स बैंक इन्टरनेसनल लिमिटेड र पनौती, काभ्रेपलाञ्‍चोकस्थित डाएमण्ड हिल रिर्सोटबीच सिटिजन्स बैंकका ग्राहकहरूलाई विशेष छुट दिने समझदारी पत्रमा हस्ताक्षर भएको छ । समझदारी पत्रमा हस्ताक्षर पश्चात् सिटिजन्स बैंकका कार्डबाहक, प्रिभिलेज कार्डबाहक र मोबाइल बैंकिङ ग्राहकहरूले डाएमण्ड हिल रिर्सोटमा १५ प्रतिशत आकर्षक छुट पाउनेछन् । यस किसिमको सहकार्यबाट बैंकका ग्राहकहरु लाभान्वित हुनुका साथै नगद कारोबारबाट डिजिटल कारोबारतर्फ उत्प्रेरित हुने विश्वास बैंकले लिएको छ । बैंकले डिजिटल बैंकिङ माध्यमहरुको प्रयोगलाई बढाउन र ग्राहकहरुलाई डिजिटल माध्यमबाट भुक्तानी गर्न प्रोत्साह गर्न समय समयमा ग्राहकमैत्री सुविधाहरु सञ्चालनमा ल्याउँदै आएको छ । "
सप्तरीमा डाका समूहद्वारा लुटपाटसँगै एक जनाको हत्या,"सप्तरी, २३ जेठ । डाकाको एक समूहले सुरुङगा नगरपालिका–८ को एक घरमा लुटपाट गर्नाका साथै एक जनाको हत्या समेत गरेको छ । बिहीबार राति डाकाको एक समूहले कान्तलाल चौधरीको घरमा प्रवेश गरी धनमाल लुटेको तथा उनको हत्यासमेत गरेको प्रहरीले जनाएको छ । डाकाको आक्रमणमा परी चौधरीका भाइ रमाकान्त घाइते भएका छन् । चौधरीको घरबाट सुनचाँदीका गरगहना र नगद लुटिएको जनाउँदै प्रहरीले डाकाहरूको खोजी भइरहेको बताएको छ । "
वायु प्रदूषणको अवस्था हेर्न ‘ड्यासबोर्ड’ सार्वजनिक,"काठमाडौं, २३ जेठ । काठमाडौं महानगरपालिका क्षेत्रभित्र जडान गरिएका वायु प्रदूषण मापनयन्त्रले प्रदान गरेको तथ्याङ्क हेर्न कामपाले ‘काठमाडौं महानगर वायु गुणस्तर निगरानी ड्यासबोर्ड’ सार्वजनिक गरेको छ । विश्व वातावरण दिवसका अवसर पारेर बिहीबार ड्यासबोर्ड सार्वजनिक गरिएको हो । ड्यास बोर्डबाट कामपा क्षेत्रका विभिन्न १८ ठाउँमा जडान गरिएका उपकरणले देखाएको पिएम दुई दशमलव पाँच र वायु गुणस्तर सूचकाङ्कको विवरणलाई वास्तविक समयमा हेर्न सकिने कामपा वातावरण व्यवस्थापन विभागका प्रमुख सीता राईले जानकारी दिइन् । यसबाट अहिले कुन ठाउँमा वायुको गुणस्तरको अवस्था के छ भन्ने जानकारी पाउन सकिन्छ, कामपा स्वस्थ्य सहरका लागि थालेका प्रयत्नमध्ये यो एउटा महत्त्वपूर्ण प्रयास हो प्रमुख राईको भनाइ छ । वायु गुणस्तरको अवस्थालाई विभिन्न छवटा रङले अवस्था सङ्केत गरिएको छ । जसमा हरियो रङ राम्रो अवस्थाको सङ्केत हो । पहेँलो रङ मध्यम, सुन्तला रङ बालबालिका, ज्येष्ठ नागरिक, फोक्सोमा समस्या भएका, मुटुरोग भएका जस्ता वर्गका व्यक्तिका लागि संवेदनशील अवस्था हो । रातो रङले अस्वस्थ्य अवस्थाको सङ्केत गर्छ । यो सबैका लागि अस्वस्थ्य अवस्था हो । खासगरी संवेदनशील वर्गका व्यक्तिहरू यसबाट जोगिनुपर्छ । वैजनी रङले सबै व्यक्तिको स्वास्थ्यमा गम्भीर हुनसक्ने सङ्केत गरिएको छ । यस्तै गाढा खैरो रङ जोखिमपूर्ण अवस्था हो । यसमा सबै मानिसको स्वास्थ्यमा गम्भीर असर हुनसक्छ । खासगरी पहिले नै समस्या भएकाहरूका लागि बढी असर हुनसक्छ । कामपा स्वास्थ्य विभागका प्रमुख दीपककुमार केसी भन्छन्, “ड्यास बोर्डबाट प्राप्त हुने तथ्याङ्कले सहरी जनस्वास्थ्य समस्या समाधानका लागि नीति, बजेट तथा कार्यक्रम तर्जुमा गर्न आधार दिनेछ ।”। वायु गुणस्तर सूचकाङ्कलाई रङ सङ्केत दिएर स्वास्थ्य सावधानी सूचना बोर्ड राखिने छ । वायु प्रदूषणसम्बन्धी जनचेतनामूलक भिडियो सन्देश राख्ने ठाउँ बोर्डमा छ । यसबाट सवारी साधन प्रदूषण जाँचको प्रगति विवरण हेर्न सकिन्छ । क्षेत्रपाटी चिकित्सालय, लैनचौर, कलङ्की चोक, बालाजु बाइसधारा उद्यान, परोपकार स्त्री तथा प्रसूति रोग अस्पताल, थापाथली, महानगर प्रहरी बलको क्षेत्रीय कार्यालय नयाँ बसपार्कमा वायु प्रदूषण मापनयन्त्र जडान गरिएका छन् । "
"सप्तकोशीमा बेपत्ता सुरक्षाकर्मीको खोजीमा एसएसपीको टोली परिचालन, एक जनाको शव भेटियो","सुनसरी, २३ जेठ । विपद् उद्धार अभ्यासका क्रममा बिहीबार सप्तकोशीमा बेपत्ता भएका सुरक्षाकर्मीको खोजीमा सशस्त्र प्रहरी बलका वरिष्ठ प्रहरी उपरीक्षक नेत्र कार्कीको नेतृत्वमा ३५ सदस्यीय टोली परिचालन भएको छ । टोलीले बेपत्ता भएका सशस्त्र प्रहरी जवान झापाका हरेदेव राजवंशीको शव केहीबेरअघि सप्तकोशी किनारमा फेला पारेको जिल्ला प्रहरी कार्यालयका प्रवक्ता योगराज खतिवडाले जानकारी दिए । हराइरहेका अर्का प्रहरी जवान डोटीका सुरज साउदको खोजी जारी छ । "
"डाडागाउँमा ‘एक घर, एक धारा’","म्याग्दी, २३ जेठ । मालिका गाउँपालिका–३ मा एक करोड १० लाख रुपैयाँको लागतमा निर्माण भएको डाडागाउँ बोक्रे खानेपानी, सरसफाइ तथा स्वच्छता आयोजनाबाट दुई सय २५ घरपरिवार लाभान्वित भएका छन् । मालिकाको २४ लाख ८५ हजार ५९६ रुपैयाँ र नेपाल स्वास्थ्यको लागि पानी संस्था (नेवा)को ५६ लाख एक हजार ३६६ रुपैयाँ अनुदान तथा उपभोक्ताको २९ लाख १३ हजार १२४ रुपैयाँको लागतमा योजना निर्माण भएको हो । वडाध्यक्ष मोतिप्रसाद बुढाले सर्वसाधारणका घरमा दुई सय २५, विद्यालयमा चार र सामुदायिक स्वास्थ्य एकाइमा एक निजी धारा जडान गरेर खानेपानी वितरण गरिएको जानकारी दिए । उनका अनुसार डाडागाउँ, किटेनी, औल, सराग्दी र स्यागलुङ टोलका दुई हजार १९ जनसङ्ख्या लाभान्वित भएका छन् । यसअघि सार्वजनिक धाराबाट खानेपानी उपभोग गर्दै आएका थिए । घरघरमा धारा बनेपछि समयको बचत, झन्झट हट्नुका साथै घरायसी कामकाज सहज भएको उपभोक्ताले बताएका छन् । खानेपानी योजना निर्माणका लागि उपभोक्ताले प्रतिपरिवार ६० दिनका दरले श्रमदान गरेका थिए । पानीको मितव्ययी प्रयोगका लागि मिटर जडान गरिनुका साथै धारा वरपरको वातावरणलाई स्वच्छ बनाउन भाडा सुकाउने पक्की चाङसमेत निर्माण भएको छ । बोक्रेमा रहेका तीनवटा मुहानबाट ११ वटा रिजर्भ ट्याङ्कीमा पानी सङ्कलन गरेर वितरण गर्ने संरचना बनाएको नेवा संस्थाका प्राविधिक सुरेन्द्र चन्दले बताए । यस आयोजनाको मुख्य र शाखा पाइपलाइनको दूरी २१ हजार ४६८ मिटर लामो छ । "
मधेश सरकारको नीति तथा कार्यक्रम आज प्रस्तुत हुँदै,"जनकपुर, २३ जेठ । मधेश प्रदेश सरकारले आज प्रदेश सभामा आगामी वर्षको नीति तथा कार्यक्रम प्रस्तुत गर्दैछ । प्रदेश सभामा प्रदेशप्रमुख सुमित्रा भण्डारीले नीति तथा कार्यक्रम प्रस्तुत गर्नेछिन् । कृषिलाई प्राथमिकतामा राखेर नीति तथा कार्यक्रम प्रस्तुत गरिने मधेश नीति आयोग उपाध्यक्ष सोहनप्रसाद साहले जानकारी दिए । नीति तथा कार्यक्रममा विशेषतः शिक्षा, स्वास्थ्य, कृषि र रोजगारीलाई प्राथमिकतामा राखिएको उनले बताए । "
रामेछापमा फौजी कीराको प्रकोप,"रामेछाप, २३ जेठ । जिल्लाका अधिकांश खेतबारीमा लगाएको मकै फौजी कीराले नष्ट गरिदिन थालेपछि यहाँका किसान चिन्तित भएका छन् । सुरूमा पात खाने र विस्तारै मकैको गुबो नै खाइदिने गरेपछि मकैको गुबोबाट निस्कने धानचमरा र मकैको डाँठमा निस्कने बेला भएको सुत्ला पनि कीराका कारण निस्कन सकेका छैनन् । केही निस्किहाले भने पनि त्यो धानचमराले काम नगर्ने, घोगा नलाग्ने, पात ठुटै पारेर खानेजस्ता समस्या छ । मन्थली नगरापालिका, रामेछाप नगरपालिका, लिखु तामाकोशी, गोकुलगङ्गा, खाँडादेवी गाउँपालिकालगायत विभिन्न पालिकाका खेतबारीमा लगाइएको मकैमा फौजी कीराले दुःख दिने गरेको हो । कीरा नियन्त्रण नगर्ने हो भने मकैबाली सखाप परिदिने अवस्था भएको मन्थली नगरपालिका–७ की किसान सरिता ढुङ्गेलले बताइन् । नगरपालिकाका कृषि विकास शाखाका प्रमुख कृष्ण भुजेलका अनुसार फौजी कीराले मकैबालीलाई दुःख दिएको जानकारी आफूलाई भएकाले पालिकामार्फत त्यसको नियन्त्रणका लागि आवश्यक पहल भइरहे पनि नियन्त्रणका लागि निकै समस्या छ । "
"यस्तो छ आजको विदेशी मुद्रा विनिमय दर, कुन देशको कति ?","काठमाडौं, २३ जेठ । नेपाल राष्ट्र बैंकले आजका लागि विदेशी मुद्राको विनिमयदर निर्धारण गरेको छ । राष्ट्र बैंकका अनुसार अमेरिकी डलर एकको खरिददर १३६ रुपैयाँ ९७ पैसा र बिक्रीदर १३७ रुपैयाँ ५७ पैसा कायम भएको छ । युरोपियन युरो एकको खरिददर १५६ रुपैयाँ ४५ पैसा र बिक्रीदर १५७ रुपैयाँ १३ पैसा, युके पाउण्ड स्ट्रलिङ एकको खरिददर १८५ रुपैयाँ ८७ पैसा र बिक्रीदर १८६ रुपैयाँ ६८ पैसा, स्वीस फ्रयाङ्क एकको खरिददर १६७ रुपैयाँ १२ पैसा र बिक्रीदर १६७ रुपैयाँ ८५ पैसा कायम गरिएको छ । अष्ट्रेलियन डलर एकको खरिददर ८९ रुपैयाँ १४ पैसा र बिक्रीदर ८९ रुपैयाँ ५३ पैसा, क्यानेडियन डलर एकको खरिददर १०० रुपैयाँ २५ पैसा र बिक्रीदर १०० रुपैयाँ ६९ पैसा, सिङ्गापुर डलर एकको खरिददर १०६ रुपैयाँ ६२ पैसा र बिक्रीदर १०७ रुपैयाँ ०९ पैसा निर्धारण गरिएको छ । जापानी येन १० को खरिददर नौ रुपैयाँ ५६ पैसा र बिक्रीदर नौ रुपैयाँ ६१ पैसा, चिनियाँ युआन एकको खरिददर १९ रुपैयाँ ०८ पैसा र बिक्रीदर १९ रुपैयाँ १६ पैसा, साउदी अरेबियन रियाल एकको खरिददर ३६ रुपैयाँ ५२ पैसा र बिक्रीदर ३६ रुपैयाँ ६८ पैसा, कतारी रियाल एकको खरिददर ३७ रुपैयाँ ५८ पैसा र बिक्रीदर ३७ रुपैयाँ ७४ पैसा कायम भएको छ । केन्द्रीय बैंकका अनुसार थाइ भाट एकको खरिददर चार रुपैयाँ २१ पैसा र बिक्रीदर चार रुपैयाँ २३ पैसा, युएई दिराम एकको खरिददर ३७ रुपैयाँ २९ पैसा र बिक्रीदर ३७ रुपैयाँ ४६ पैसा, मलेसियन रिङ्गेट एकको खरिददर ३२ रुपैयाँ ३८ पैसा र बिक्रीदर ३२ रुपैयाँ ५२ पैसा, साउथ कोरियन वन १०० को खरिददर १० रुपैयाँ ०९ पैसा र बिक्रीदर १० रुपैयाँ १४ पैसा, स्वीडिस क्रोनर एकको खरिददर १४ रुपैयाँ ३० पैसा र बिक्रीदर १४ रुपैयाँ ३६ पैसा र डेनिस क्रोनर एकको खरिददर २० रुपैयाँ ९७ पैसा र बिक्रीदर २१ रुपैयाँ ०७ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ४६ पैसा र बिक्रीदर १७ रुपैयाँ ५३ पैसा, कुवेती दिनार एकको खरिददर ४४६ रुपैयाँ ६४ पैसा र बिक्रीदर ४४८ रुपैयाँ ५९ पैसा, बहराइन दिनार एकको खरिददर ३६३ रुपैयाँ ३० पैसा र बिक्रीदर ३६४ रुपैयाँ ८९ पैसा, ओमनी रियाल एकको खरिददर ३५५ रुपैयाँ ७९ पैसा र बिक्रीदर ३५७ रुपैयाँ ३५ पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । राष्ट्र बैंकले यो विनिमयदरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैंकले तोक्ने विनिमयदर भने फरक हुनसक्ने र अद्यावधिक विनिमयदर केन्द्रीय बैंकको वेबसाइटमा उपलब्ध हुने जनाइएको छ । "
देशका अधिकांश भागमा आज मौसम सफा रहने,"काठमाडौं, २३ जेठ । हाल देशका पश्चिम र मध्य भागमा पश्चिमी तथा स्थानीय वायुको प्रभाव रहेको छ । जल तथा मौसम पूर्वानुमान महाशाखाका अनुसार कोशी प्रदेशका अधिकांश भागमा मनसुनी वायुको प्रभाव छ । आज दिउँसो कोशी प्रदेशलगायत देशका पहाडी भागमा आंशिकदेखि साधारणतया बदली रही बाँकी भागमा मौसम सफा रहनेछ । कोशी प्रदेशका केही स्थानका साथै बाँकी प्रदेशका पहाडी भागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । उच्च–पहाडी तथा हिमाली भागका केही स्थानमा हल्का वर्षा र हिमपातको सम्भावना पनि छ । त्यसैगरी, आज राति कोशी प्रदेशलगायत देशका पहाडी भू–भागमा आंशिक बदली रही बाँकी भागमा मुख्यतया मौसम सफा रहनेछ । कोशी प्रदेशका केही स्थान तथा बागमती र गण्डकी प्रदेशका पहाडी भू–भागका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । कोशी, बागमती र गण्डकी प्रदेशका उच्च पहाडी तथा हिमाली भू–भागका एकदुई स्थानमा हल्का वर्षा र हिमपातको सम्भावना रहेको महाशाखाले जनाएको छ । "
सङ्घीय संसद्का दुवै सदनको बैठक बस्दै,"काठमाडौं, २३ जेठ । सङ्घीय संसद्को दुवै सदनको बैठक आज बस्दैछ । प्रतिनिधि सभाको बैठक आज दिउँसो १ः०० बजे बस्ने गरी निर्धारण भएको छ । आजको बैठकमा उपप्रधानमन्त्री एवं अर्थमन्त्री विष्णुप्रसाद पौडेलले वक्तव्यसहित ‘आर्थिक वर्ष २०८२/८३ को राजस्व र व्ययको वार्षिक अनुमानमाथि सामान्य छलफल गरियोस्’ भन्ने प्रस्ताव पेस गर्ने र प्रस्तावमाथि छलफल हुने सम्भावित कार्यसूची छ । यस्तै, राज्य व्यवस्था तथा सुशासन समितिका सभापति रामहरि खतिवडाले ‘सङ्घीय निजामती सेवा विधेयकसम्बन्धी समितिको प्रतिवेदन, २०८२’ पेस गर्नेछन् । यस्तै, राष्ट्रिय सभाको बैठक आज दिउँसो १ः१५ बजे बस्नेछ । बैठकमा राजस्व र व्ययको वार्षिक अनुमानमाथि सामान्य छलफल जारी रहने छ । "
पार्टीविरूद्व षड्यन्त्र भएको एकीकृत समाजवादी पार्टीको निष्कर्ष,"कठमाडौं, २२ जेठ । नेकपा (एकीकृत समाजवादी) ले पार्टीविरूद्व षड्यन्त्र भएको निष्कर्ष निकालेको छ । पार्टी कार्यालय आलोकनगरमा बसेको बैठकले विगतदेखि नै पार्टीविरूद्व षड्यन्त्र हुँदै आएको र अहिले अर्को षड्यन्त्र भएको निष्कर्ष निकालेको हो । बैठकमा अध्यक्ष माधव नेपालले आरोपमा कानूनी प्रक्रियाको सामना गर्ने दृढता पनि व्यक्त गरेका छन् । "
प्रधानमन्त्रीको निर्देशनमा माधव नेपालमाथि मुद्दा दर्ता भयो भन्दा स्वास्थ्यलाई राम्रो गर्दैन : एमाले,"काठमाडौं, २२ जेठ । नेकपा (एमाले) का प्रमुख सचेतक तथा सांसद महेश बर्तौलाले माधव नेपालले प्रधानमन्त्री केपी ओलीको निर्देशनमा आफूमाथि भ्रष्टाचारको मुद्दा दर्ता गरेको आरोप लगाएको भन्दै आपत्ति जनाएका छन् । बिहीबार संसद भवन बाहिर सञ्चारकर्मीसँगको कुराकानीमा उनले संवैधानिक आयोगहरूले गरेका काम प्रकृयामा प्रधानमन्त्रीले गर्यो भनेर आरोप लगाउँदै जाने र राज्यका अंगहरुको फितलो टिप्पणी गर्नु उपयुक्त नहुने बताएका हुन् । उनले भने, ‘यो उहाँहरूको प्रतिशोधपूर्ण अभिव्यक्ति हो । अरू केही नभएपछि यसप्रकारको आरोप लगाउने कुरा गर्नु उपयुक्त होईन् । यो उहाँहरूको स्वास्थ्यलाई पनि राम्रो गर्दैन । संवैधानिक आयोगहरूले गरेका काम प्रकृयामा हरेक कार्यमा प्रधानमन्त्रीले गर्यो भनेर आरोप लगाउँदै जाने र राज्यका अंगहरु यसप्रकारको फितलो टिप्पणी गर्नु राम्रो हुँदैन ।’। "
फ्रान्सलाई हराउँदै स्पेन फाइनलमा,"काठमाडौं, २३ जेठ । फ्रान्सलाई हराउँदै स्पेन यूइएफए नेसन्स लिगको फाइनलमा पुगेको छ । गएराति जर्मनीको एमएचपी एरिनमा भएको दोस्रो सेमिफाइनलमा फ्रान्सलाई ५–४ ले पराजित गर्दै स्पेन फाइनल पुगेको हो । स्पेन अब उपाधिका लागि पोर्चुगलसँग भिड्ने छ । फाइनल आइतबार हुनेछ । फ्रान्स र जर्मनीबीच तेस्रो स्थानका लागि प्रतिस्पर्धा हुनेछ । "
आइसिसी विश्वकप लिग–२ : नेपालले नेदरल्याण्ड्सलाई हरायो,"काठमाडौं, २२ जेठ । आइसिसी विश्वकप लिग–२ अन्तर्गत बुधबार भएको खेलमा नेपाल विजयी भएको छ । स्कटल्याण्डको डुन्डेस्थित फोर्थहिल क्रिकेट मैदानमा भएको खेलमा नेपालले नेदरल्याण्ड्सलाई पाँच विकेटले पराजित गर्दै विजयी भएको हो । नेदरल्याण्ड्सले दिएको २२६ रनको लक्ष्य नेपालले ४७ दशमलव एक ओभरमा पाँच विकेट गुमाउँदै पूरा गर्‍यो । नेपालको जितमा आरिफले महत्वपूर्ण अर्धशतक बनाए । उनले ९९ बलमा सात चौका र दुई छक्काको सहयोगमा ७८ रनमा आउट भए । यसैगरी, नेपाली टोलीका उपकप्तान दीपेन्द्र सिंह ऐरीले ५१ बलमा तीन चौकाको सहयोगमा ‘नट आउट’ ३८ रन बनाए । पाँचौँ विकेटका लागि आरिफ र दीपेन्द्रले ८९ रनको महत्वपूर्ण साझेदारी गरे । ओपनर कुशल भुर्तेलले ४२ बलमा तीन चौकाको सहयोगमा २५ रन जोडे । कप्तान रोहित पौडेल ३९ बलमा एक चौकाको सहयोगमा २३ रनमा आउट भए । अर्का ओपनर आसिफ शेखले २२ बलमा तीन चौका प्रहार गर्दै १९ रन बनाए । भीम सार्की २६ बलमा एक चौकाको सहयोगमा ११ रनमा आउट भए । नेदरल्याण्ड्सका लागि माइकल लेभिटले दुई विकेट लिए भने भिभियन किंग्मा र पल भान मेकरेनले समान एक÷एक विकेट लिए । त्यसअघि टस जितेर पहिला ब्याटिङ रोजेको नेदरल्याण्ड्स ४९ दशमलव एक ओभरमा २२५ रनको योगफल बनाएको थियो । नेदरल्याण्ड्सका लागि नोहा कोर्सले ५५ बलमा पाँच चौकाको सहयोगमा सर्वाधिक ४८ रन बनाए । यसैगरी, कप्तान स्कट एडवार्डसले ७१ बलमा चार चौकाको सहयोगमा सर्वाधिक ४६ रन जोडे । विक्रमजित सिंहलाई ३८ रन बनाए । ज्याक लायन ३४ बलमा २७ रन बनाएर आउट भए । नेपालका लागि सोमपाल कामीले तीन विकेट लिए भने करण केसी, ललित राजवंशी र सन्दीप लामिछानेले समान दुई–दुई विकेट लिए । यो जितसँगै नेपाल १४ खेलमा १० अंकका साथ लिगको सातौँ स्थानमा छ । पराजित नेदरल्याण्ड्स २१ खेलमा २६ अंकसहित अंक तालिकाको दोस्रो स्थानमा यथावत् छ । "
आइसिसी विश्वकप लिग–२ : नेपाल र नेदरल्याण्ड भिड्दै,"काठमाडौं, २१ जेठ । आइसिसी विश्वकप क्रिकेट लिग–२ अन्तर्गत नेपालले आफ्नो दोस्रो खेल नेदरल्याण्डसँग खेल्दैछ । यो खेल स्कटल्याण्डको डुन्डेमा नेपाली समयअनुसार दिउँसो ३ः४५ बजेबाट सुरू हुनेछ । यस शृङ्खलाको पहिलो खेलमा नेपालले घरेलु टोली स्कटल्याण्डलाई एक विकेटले हराएर रेकर्ड बनाएको थियो । जितसँगै ८ टोली सहभागी लिग–२ मा नेपाल १३ खेलमा ८ अङ्कका साथ तालिकाको सातौं स्थानमा छ । नेदरल्याण्ड २० खेलमा २६ अङ्कसहित दोस्रो स्थानमा रहेको छ । लिग–२ अन्तर्गत नेपाल, घरेलु टोली स्कटल्याण्ड र नेदरल्याण्ड सम्मिलित त्रिदेशीय एकदिवसीय शृङ्खला भइरहेको हो । आईसीसी विश्वकप लिगको अन्तिममा शीर्ष ४ मा रहने टोलीले विश्वकपको ग्लोबल छनोटमा सीधै स्थान बनाउने छ । पुछारमा रहने ४ टोलीले भने विश्वकप छनोट प्लेअफ खेल्नुपर्ने छ । "
बेंगलुरु पहिलोपटक आईपीएल च्याम्पियन,"काठमाडौं, २१ जेठ । १८ वर्ष पछि रोयल च्यालेन्जर्स बेंगलुरुले इन्डियन प्रिमियर लिग (आईपीएल)को उपाधि जितेको छ । मंगलबार राति भएको फाइनलमा पञ्जाब किङ्सलाई ६ रनले हराउँदै बेंगलुरुले आईपीएलको उपाधि जितेको हो । बेंगलुरुले दिएको १९१ रनको लक्ष्य पछ्याएको पञ्जाबले २० ओभरमा ७ विकेट गुमाएर १८४ रन मात्र बनायो । पञ्जाबका लागि शशांक ३० बलमा ६१ रनमा अविजित रहेका थिए भने जोश इङ्लिसले ३९ रन बनाउन सफल भए । बेंगलुरुका भुवनेश्वर कुमार र क्रुणाल पान्ड्याले २–२ विकेट लिँदा जोश हेजलवूड, यश दयाल र रोमारियो शेपहर्डले १–१ विकेट लिएका थिए । त्यसअघि टस हारेर पहिले ब्याटिङ गरेको बेंगलुरुले २० ओभरमा ९ विकेट गुमाएर १९० रन बनाउन सफल भएको थियो । विराट कोहलीले सर्वाधिक ४३ रन बनाएका थिए भने कप्तान रजत पाटिदारले २६ रन बनाउन सफल भए । तर, लियाम लिभिङस्टोनले २५ तथा मयंक अग्रवाल र जितेश शर्माले समान २४ रन बनाउँदै बैंग्लरूले बलियो उपस्थिति देखायो । उता, पञ्जाबका लागि अर्शदीप सिंह र काइल जेमिसनले ३–३ विकेट लिएका थिए भने अजमतुल्लाह ओमरजाइ, विजयकुमार वाइशाक र युजभेन्द्र चहलले १–१ विकेट लिन सफल भए । बेंगलुरुले यसअघि तीनपटक आईपीएलको फाइनल खेलेपनि उपाधि भने जित्न सकेको थिएन । सन् २००९, २०११ र २०१६ मा फाइनलमा पुगे पनि बेंगलुरु उपाधिबाट भने बञ्चित हुँदै आएको थियो । "
अन्नपूर्ण ‘ट्रेल रेस’को उपाधि घराम्दीका कुशललाई,"म्याग्दी, २० जेठ । अन्नपूर्ण हिमाल आरोहण भएको ७५औँ वार्षिकोत्सवका अवसरमा आज म्याग्दीमा भएको अन्नपूूर्ण ‘ट्रेल रेड’ दौड प्रतियोगिताको उपाधि अन्नपूर्ण गाउँपालिका–७ घराम्दीका कुशल पुर्जाले जितेका छन् । चार हजार ९१ मिटर उचाइको अन्नपूर्ण आधार शिविरदेखि अन्नपूर्ण–४ नारच्याङ गाउँसम्म मौरिस हर्जोग पदमार्गमा भएको प्रतियोगितामा दुुई घण्टा ४७ मिनेट ३७ सेकेन्डमा ३६ किलोमिटर दूरी पार गरेर पुर्जा विजयी भएका छन् । अन्नपूर्ण–६ घारका लोकबहादुर बरुवालले दुई घण्टा ५२ मिनेट ५१ सेकेण्ड र सञ्जयबहादुर बरुवालले तीन घण्टा आठ मिनेट ३७ सेकेन्डमा निर्धारित दूरी पार गरेर दोस्रो र तेस्रो भएको प्रतियोगिताको व्यस्थापन गरेको भूतपूर्व खेलाडी मञ्चका संस्थापक अध्यक्ष खड्ग रानाभाटले जानकारी दिए । अन्नपूर्ण आधार शिविरबाट आज बिहान ६:३० बजे सुरु भएको प्रतियोगितामा म्याग्दीका ४० जना धावकहरूको सहभागिता थियो । विजयी २४ वर्षीय पुर्जा भारतीय गोर्खा सैनिक र उपविजेता २४ वर्षीय बरुवाल नेपाली सेनाका जवान हुन् । विजेता, उपविजेता र तेस्रो हुनेलाई आज दिउँसो नारच्याङ बेँसीमा आयोजना हुने समारोहमा प्रमाणपत्रको साथमा क्रमश नगद ५० हजार, ३० हजार र २० हजार रुपैयाँ पुरस्कार प्रदान गरिने अन्नपूर्ण गाउँपालिकाका अध्यक्ष भारतकुमार पुनले जानकारी दिए । अन्नपूर्ण आधार शिविर जोड्ने मौरिस हर्जोग पदमार्गको प्रर्वद्धन गर्ने उद्देश्यले प्रतियोगिता आयोजना गरिएको उनले बताए । सन् १९५० जुन ३ का दिन फ्रान्सका मौरिस हर्जोगले पहिलोपटक अन्नपूूर्ण हिमाल आरोहण गरेको ७५ वर्ष पूरा भएको अवसरमा आज महोत्सव मनाइँदैछ । "
आईपीएलको उपाधिका लागि आरसिबी र पञ्जाब भिड्दै,"काठमाडौं, २० जेठ । इन्डियन प्रिमियर लिग (आईपीएल)को फाइनल खेल आज हुँदैछ । उपाधिका लागि रोयल च्यालेन्जर बंगलोरु (आरसिबी)र पञ्जाब किङ्सका भिड्दै छन् । यो खेल मंगलबार साँझ ७ः४५ बजे अहमदाबादको नरेन्द्र मोदी रङ्गशालामा हुनेछ । यसअघि यी दुई टोली चार पटक फाइनल प्रवेश गरेका भएतापनि उपाधि हासिल गरेको छैनन् । "
आइसिसी विश्वकप लिग–२ : स्कटल्याण्डमाथि नेपालको जित,"काठमाडौं, २० जेठ । करण केसीको उत्कृष्ट ब्याटिङमा नेपालले आइसिसी विश्वकप लिग–२ अन्तर्गतको चौथो राउण्डको त्रिकोणात्मक सिरिजको पहिलो खेलमा घरेलु टोली स्कटल्याण्डलाई पराजित गर्दै विजयी भएको छ । स्कटल्याण्डको फोर्थहिल क्रिकेट मैदानमा सम्पन्न भएको खेलमा नेपालले स्कटल्याण्डलाई एक विकेटले पराजित गर्दै विजयी भएको हो । दुई सय ९७ रनको लक्ष्य पछ्याएको नेपालले ४९ दशमलव पाँच ओभरमा नौ विकेट गुमाएर पूरा गरेको हो । नेपालको जितमा करण केसी नायक बनेका छन् । उनले ४१ बलमा तीन चौका र चार छक्काको सहयोगमा अविजित ६५ रन जोडे । त्यसैगरी, ओपनर कुशल भुर्तेलले ४४ बलमा ११ चौकाको सहयोगमा ५३ रन जोड्दै अर्धशतक बनाए । कुशलले अर्का ओपनर आसिफ शेखसँग मिलेर पहिलो विकेटका लागि ७२ रनको साझेदारी गरेका थिए आसिफ ३३ बलमा दुई चौकाको सहयोगमा २० रनमा आउट भए । त्यस्तै, गुलशन झा ३० बलमा तीन चौका र तीन छक्काको सहयोगमा ४२ रन बनाएर आउट भए । भीम सार्कीले ४८ बलमा तीन चौकाको सहयोगमा ४० बनाउँदा कप्तान रोहितकुमार पौडेल ५६ बलमा ३७ रनमा आउट भए । स्कटल्याण्डका लागि ब्रेण्डन मक्कमलानले तीन, माइकल लिस्क र ज्याक जार्भिसले समान दुई र जसपर डेभिडसनले एक विकेट लिए । त्यसअघि टस हारेर पहिला ब्याटिङको निम्तो पाएको स्कटल्याण्डले निर्धारित ५० ओभरमा सात विकेट गुमाएर दुई सय ९६ रन बनाएको थियो । स्कटल्याण्डका लागि चाल्र्स टेयर्सले सर्वाधिक ८० रन जोडे । उनले ७२ बलमा १२ चौका र एक छक्का प्रहार गरे । फेन्ली म्याक्रिथले ६७ बलमा तीन चौका र एक छक्काको सहयोगमा ५५ रनमा आउट भए । कप्तान रिची बेरिङ्टन ४६ बलमा तीन चौका र दुई छक्काको सहयोगमा ४० रनमा आउट भए । म्याथ्यु क्रस ५६ बलमा तीन चौकाको सहयोगमा ३९ रनमा आउट भए भने माइकल लिस्क १५ बलमा १८ रन जोड्दै आउट भए । ब्रेण्डन मक्कमुलनले ३१ बलमा दुई चौकाको सहयोगमा १९ रन जोड्दा ओपनर जर्ज मुन्सी १२ रनमा आउट भए । नेपालका लागि सोमपाल कामी, करण केसी र रिजन ढकालले समान दुई र सन्दीप लामिछानेले एक विकेट लिए । नेपालले अब नेदरल्यान्डससँग यही जेठ २१ गते खेल्नेछ । "
अस्ट्रेलियाका ग्लेन म्याक्सवेलद्वारा एकदिवसीय क्रिकेटबाट सन्न्यास,"काठमाडौं, १९ जेठ । विस्फोटक अस्ट्रेलियाली ब्याट्सम्यान ग्लेन म्याक्सवेलले सोमबार आफ्नो एकदिवसीय अन्तर्राष्ट्रिय क्रिकेट करियरको अन्त्य गरेका छन् । यद्यपि उनले आगामी वर्षको विश्वकपलाई लक्षित गर्दै टि–२० क्रिकेटमा निरन्तरता दिने घोषणा गरेका हुन् । एक सय ४९ एकदिवसीय खेल खेलेका ३६ वर्षीया म्याक्सवेलले तीन हजार नौ सय ९० रन बनाएका छन् । उनले ५० ओभरको खेलको शारीरिक दबाब महसुस गर्न थालेको बताए । म्याक्सवेलको १२६ को स्ट्राइक रेट एकदिवसीय क्रिकेटमा दोस्रो उच्चतम छ, वेस्ट इन्डियन हेभी हिटर आन्द्रे रसेलपछि, जहाँ उनले चार शतक र २३ अर्धशतक ठोकेका छन्। उनले आफ्नो अफ–स्पिनबाट ७७ विकेट पनि लिएका छन्। “एकदिवसीय अन्तर्राष्ट्रिय ढाँचाको इतिहासमा सबैभन्दा रोमाञ्चक र प्रभावशाली करियरहरू मध्ये एकमा ग्लेनलाई बधाई छ,“ क्रिकेट अस्ट्रेलियाका प्रमुख टोड ग्रीनबर्गले भने। “अस्ट्रेलियाली क्रिकेट ग्लेनको एकदिवसीय उपलब्धिहरूका लागि ऋणी छ र उत्साहित छ कि उनले अब आगामी वर्ष आईसीसी ट्वान्टी–२० विश्वकप जित्ने हाम्रो लक्ष्यमा ध्यान दिनेछन्।“। "
प्रथम यू–१६ राष्ट्रिय क्रिकेटः सुदूरपश्चिममाथि कोशीको पहिलो जित,"सुर्खेत, १९ जेठ । नेपाल क्रिकेट संघका पूर्व वरिष्ठ उपाध्यक्ष स्वतारिणी विक्रम(टीबी) शाहको स्मृतिमा पहिलो पटक आयोजना भएको १६ वर्ष मुनीको राष्ट्रिय क्रिकेट प्रतियोगितामा कोशी प्रदेशले सुदूरपश्चिमेली टोलीलाई हराउँदै पहिलो जितको रेकर्ड बनाएको छ । कर्णाली प्रदेशको राजधानी सुर्खेतको वीरेन्द्रनगर रंगशालामा भएको उदघाटन खेलमा सुदूरपश्चिममाथि सात विकेटको फराकिलो जित निकाल्दै कोशीले पहिलो प्रतियोगिताको पहिलो खेलमै पहिलो जित निकाल्दै रेकर्ड बनाएको हो । टस जितेर फिल्डिंग रोजेको कोशीले बलिंग र फिल्डिंग दुबैमा नियन्त्रण राख्दै सुदूरपश्चिमेली टोलीलाई जम्मा १८ओभर ३ बलमा अलआउट गराउँदासम्म १९ रन अतिरिक्तसहित जम्मा १ सय १ रन जोड्ने मौका दियो । सुदूरका लागि २२ बलको सामना गरेकाअविरल विकले चार चौकासहित २८ रनको योगदान दिंदा विक्रम बोहोराले ३० बलमा उत्तिकै बाउण्ड्रीसहित २० रन जोडे । अन्य कुनै ब्याटरले दोहोरो अंकको आँकडा छुन नसक्दा कोशीले सजिलो लक्ष्य पायो । कोशीकालागि निकै किफायति र प्रभावकारी सावित भएका राजीव महतोले ५ ओभर ३ बलमा ३ दशमलव ८२ को औषतमा २१ रन खर्चिएर ५ विकेट लिए । निकै अनुशासित बलिंग गरेका महतोले २३ डट खेल्दा २ ओभरको मेडनमेन्टेन गरे । बलिंग र फिल्डिंगलाई जीतको बलियो आधार बनाएको कोशीका लागि हरेराम सिंहले ३ र सुयोग भट्टराईले १ विकेट लिंदै सुदूरलाई पहिलो जीतबाट विमुख गराए । १सय २ रनको सहज लक्ष्यसहित जवाफी ब्याटिंगमा उत्रिएको कोशीको पहिलो जीतमा शिवांश बजगाईँको ३४ रनको पारी महत्वपूर्ण बन्यो । २६ बल खेलेका शिवांशले ६ चौका प्रहार गर्दा उनलाई पछ्याएका प्लेयर अफ दि म्याच राजिव महतोले नटआउट ३० रन बटुलेर टिमको जीत सहज बनाए । ५९ रन खेलेका महतोले ५० को औसतमा ४ चौकासहितको व्यक्तिगत स्कोर खडा गरे । "
आइसिसी विश्वकप लिग–२ मा नेपाल र स्कटल्याण्ड भिड्दै,"काठमाडौं, १९ जेठ । आइसिसी विश्वकप लिग–२ अन्तर्गत नेपालले आज (सोमबार) स्कटल्याण्डविरुद्ध खेल्दैछ । खेल नेपाली समयअनुसार अपरान्ह ३ः४५ देखि सुरु हुनेछ । नेपाली टोलीका लागि यो खेल केवल पुनरागमन मात्र होइन, तालिकामा सुधार गर्ने अवसर पनि हो । तीन सिरिजबाट जम्मा ६ अंक जोडेको नेपाल अहिले आठौँ स्थानमा रहेको छ । यसपटक चारवटै खेल जित्न सके नेपाल छैटौँ स्थानमा उक्लन सक्छ । तर, चुनौती भने सहज छैन । सिरिज अघिका दुई अभ्यास खेलको नतिजा हेर्दा नेपाली टोली अझै सानदार लयमा फर्किएको देखिँदैन । एकदिवसीय अन्तर्राष्ट्रियमा स्कटल्याण्डविरुद्ध नेपालको प्रदर्शन मिश्रित तर सकारात्मक रहेको छ । अहिलेसम्म यी दुई टिमबीच आठ ओडिआई खेल भएको छ, जसमा नेपालले चारमा जित र तीन खेलमा पराजय बेहोरेको छ । सोमबार स्कटल्याण्डविरुद्धको खेलमा नेपाल उत्कृष्ट समिकरणसहित मैदान उत्रने तयारीमा छ । "
मुम्बईलाई हराउँदै ११ वर्षपछि पञ्जाब आईपीएलको फाइनलमा,"काठमाडौं, १९ जेठ । पञ्जाब किंग्सले आईपीएल २०२५ को क्वालिफायर-२ मा मुम्बई इन्डियन्सलाई ५ विकेटले पराजित गरेको छ । योसँगै टोली ११ वर्षपछि आईपीएलको फाइनलमा प्रवेश गरेको छ । यसअघि टोलीले २०१४ सिजनको उपाधि खेलेको थियो । अब फाइनल जुन ३ मा पञ्जाब र बैंगलोरबीच हुनेछ । अहमदाबादको नरेन्द्र मोदी स्टेडियममा आइतबार भएको खेलमा पञ्जाबले १९ ओभरमा २०४ रनको लक्ष्य पछ्याउँदै पञ्जाब किंग्सले फाइनल सुरक्षित गरेको हो । पञ्जाबका कप्तान श्रेयस अय्यरले छक्का प्रहार गर्दै टोलीलाई जित दिलाउन सफल भए । उनले ४१ बलमा ८७ रनको अविजित इनिङ खेलेका थिए भने यो इनिङमा ५ चौका र ८ छक्का समावेश भएको थियो । १९औं ओभरमा बलिङ गरिरहेका अश्विनी कुमारको बलमा कप्तान श्रेयसले दुई छक्का प्रहार गर्दै टोलीलाई जित दिलाए । उनी खेलको प्लेयर अफ द म्याचसमेत चुनिए । श्रेयसका साथै नेहल वढेराले ४८ र जोस इन्ग्लिसले ३८ रन बनाउन सफल भए । जसमा अश्विनी कुमारले दुई विकेट लिए । टस हारेर ब्याटिङ गरेको मुम्बईका तिलक वर्मा र सूर्यकुमार यादवले ४४ रनको इनिङ खेले । जोनी बेयरस्टोले ३८ रन बनाए । पञ्जाबका अजमातुल्लाह उमरजाईले २ विकेट लिएका थिए । पञ्जाब आईपीएल २०२५ को फाइनलमा प्रवेश गरेसँगै टोलीले मे ३ मा बेंगलुरुको सामना गर्नेछ । "
कर्णालीको पर्यटन प्रवर्द्धनका लागि खेलकुद प्रतियोगिता,"कर्णाली, १८ जेठ । कर्णाली प्रदेशको राजधानी सुर्खेत वीरेन्द्रनगरमा खेलकुद प्रतियोगिता हुने भएको छ । यही जेठ २४ गते राष्ट्रियस्तरको महिला/पुरुष १० र १८ वर्षमुनिका विद्यालयस्तरीय बालबालिका सम्मिलित पाँच किलोमिटर ‘मदन भण्डारी कप खुला सडक दौड प्रतियोगिता’ हुने भएको हो । उक्त दौड प्रतियोगिताको आयोजना मदन भण्डारी स्पोर्टस् एकेडेमीले गर्ने भएको वीरेन्द्रनगरमा आज आयोजित पत्रकार सम्मेलनमा एकेडेमीका कार्यक्रम संयोजक तेजविक्रम बस्नेतले जानकारी दिए । ‘सबैका लागि खेल’ नारासहित खेलकुदको प्रवद्र्धन र खेलाडीको प्रतिभा उजागर गर्ने उद्देश्यले प्रतियोगिता आयोजना गर्न लागिएको उनले बताए । संयोजक बस्नेतका अनुसार १० किलोमिटर खुला दौड प्रतियोगितामा प्रथम, द्वितीय, तृतीय, चौथो र पाँचौँ स्थान हासिल गर्नेले क्रमशः रु ५० हजार, रु ३० हजार, रु २० हजार, रु १५ हजार र रु १० हजार नगद पुरस्कार पाउनेछन् । त्यसैगरी, विद्यालयस्तरीय पाँच किलोमिटर दौडमा प्रथम, द्वितीय, तृतीय, चौथो र पाँचौँ स्थान हासिल गर्नेले क्रमशः रु २० हजार, रु १५ हजार, रु १० हजार, रु पाँच हजार र रु तीन हजार पुरस्कार पाउनेछन् । "
न्युजिल्यान्डमा मानिसभन्दा भेडा बढी,"काठमाडौं, २५ बैशाख । न्युजिल्यान्डको कम मानव जनसङ्ख्याको तुलनामा भेडाहरूको विशाल सङ्ख्या लामो समयदेखि विदेशमा रहेका न्युजिल्यान्डीहरूलाई लक्षित गरिएका ठट्टाहरूको विषय रहँदै आएको छ । यो सत्य होः यो देश विश्वका केही देशमध्ये एक हो जहाँ अझै पनि मानिस भन्दा बढी भेडाहरू छन् । तर मङ्गलबार सार्वजनिक गरिएको नयाँ तथ्याङ्कहरूअनुसार मानिसहरूले उनीहरूलाई भेट्दैछन् । सरकारी तथ्याङ्क निकायको तथ्याङ्कअनुसार दुई करोड ३६ लाख भेडा र ५३ लाख मानिसको जनसङ्ख्या भएको देशमा प्रत्येक न्युजिल्यान्डवासीका लागि करिब ४.५ भेडा छन् । यो सन् १९८२ मा प्रतिव्यक्ति २२ भेडाबाट घटेको हो । त्यसबेला मासु र ऊनका लागि भेडापालन न्युजिल्यान्डको सबैभन्दा ठूलो आम्दानीको स्रोत थियो । अब सिन्थेटिक फाइबरहरूतर्फको विश्वव्यापी बदलावले ऊनको मूल्यमा आएको वर्षौंको गिरावटले किसानहरूलाई आफ्नो जमिनमा के गर्ने भन्ने कुरा परिवर्तन गर्न बाध्य पारेको क्षेत्रको सबैभन्दा ठूलो लबी समूहले बताएको छ । – घट्दो बथान –। भौगोलिक क्षेत्रफलका हिसाबले न्युजिल्यान्ड बेलायतको आकारको लगभग समान छ, तर यसको जनसङ्ख्या बेलायतको भन्दा १३ गुणा कम छ । यसको अर्थ भेडाहरूका लागि प्रशस्त ठाउँ छ । करिब एक सय ५० वर्षसम्म भेडापालन उद्योग न्युजिल्यान्डको अर्थतन्त्रको मेरुदण्ड थियो र सङ्ख्या बढ्दै गयो । सन् १९८२ मा चरमोत्कर्षमा पुगेको थियो जतिबेला ७० लाखभन्दा बढी भेडा र ३२ लाख मानिस थिए । ‘लर्ड अफ द रिङ्ग्स’ ले देशमा पर्यटकहरूको लहर ल्याउनुअघि हिउँले ढाकेका पहाडहरूको पृष्ठभूमिमा शान्त भेडाहरू भएका हरियो खेतहरूको चित्रणले देशको विदेशी बजारीकरणमा प्रभुत्व जमाएको थियो । तर त्यसयताका वर्षहरूमा विश्वव्यापी ऊनको मूल्यमा आएको गिरावट र हालैका तेजीका बावजुद राष्ट्रिय बथान क्रमिक रूपमा घटेको छ । अहिले डेरी उद्योगले न्युजिल्यान्डको कृषि र बागवानी–प्रधान निर्यात बजारको सबैभन्दा ठूलो हिस्सा ओगटेको छ । – किसानहरूको नयाँ प्रयास –। सन् २०२३ मा सरकारी निकाय स्ट्याट्स एनजेडले न्युजिल्यान्डले सन् २०२२ मा पहिलो पटक प्रतिव्यक्ति पाँचभन्दा कम भेडाको सङ्ख्या भएको बताएको थियो । सन् २०२४ जुनसम्मका पशुधन सङ्ख्या रेकर्ड गरेको राष्ट्रिय बथानले मङ्गलबारको आँकडामा थप १० लाख भेडा गुमाएको थियो । क्षेत्रीय लबिङ समूह फेडरेटेड फार्मर्सका प्रवक्ता टोबी विलियम्सले भेडा किसानहरू डेरी वा कार्बन अफसेट बेच्नका लागि खेतीबाट पाइन वनमा जमिनको रूपान्तरण गर्दै अधिक फाइदाजनक व्यवसायतर्फ बदलिएको बताउनुभयो । “यदि म साँच्चै इमानदार हुँ भने, ऊन उद्योग लगभग त्यो टिपिङ्ग पोइन्टमा छ, यदि पहिले नै छैन भने, अब ऊन उद्योग नहुने अवस्थामा पुगेको छ”, उहाँले भन्नुभयो । – ऊनलाई बलियो बनाउने उपायहरू –। सरकारले घट्दो सङ्ख्यालाई कम गर्नका लागि उपायहरू तयार गरेको छ । यसमा सन् २०२४ मा उनीहरूले कार्बन वनमा रूपान्तरण गर्न सकिने खेतीयोग्य जमिनको सीमा तोक्ने घोषणा समावेश छ । अप्रिलमा सुरु गरिएको नयाँ सरकारी खरिद निर्देशिकामा नयाँ निर्माण वा पुनर्निर्माण गरिएका सार्वजनिक भवनहरूमा न्युजिल्यान्डको ऊन उत्पादनहरू – जस्तै कार्पेट र इन्सुलेशन – को प्रयोग गर्न आग्रह गरिएको छ । तर ती उपायहरूले घट्दो भेडाको सङ्ख्या रोक्ने अपेक्षा गरिएको छैन । केही भेडापालन गर्ने देशले यस्तै प्रवृत्ति देखिरहेका छन् । न्युजिल्यान्डवासीहरूको बारेमा धेरैजसो भेडा ठट्टाहरूको स्रोत रहेको छिमेकी अस्ट्रेलियामा पनि मानिसभन्दा बढी भेडाहरू छन्, तर त्यहाँ पनि राष्ट्रिय बथान घट्दै गएको छ । अन्तर पाताले छः अस्ट्रेलियामा प्रतिव्यक्ति करिब तीन भेडा छन् । "
हेलमेट लगाएर शवको अन्तिम संस्कार ! (भिडिओसहित),"काठमाडौं, २७ फागुन । भारतको राजस्थान राज्यको सीकर जिल्लामा एउटा अनौठो घटना भएको छ । गाउँकै एक जनाको दाहसंस्कारमा सामेल मलामीहरू शवलाई चितामै छाडेर भाग्नु परेको छ भने घण्टौँपछि हेलमेट लगाएर फर्किंदै अन्तिम संस्कार गरिएको भारतीय सञ्चारमाध्यमले जनाएका छन् । भिडिओ-। "
उडिरहेको विमानमा महिलाले कपडा खोलेर नग्न भएपछि… (भिडिओसहित),"काठमाडौं, २३ फागुन । अमेरिकाको टेक्सासस्थित ह्युस्टनबाट फिनिक्सतर्फ जाँदै गरेको साउथवेस्ट एयरलान्इसको एउटा विमानमा एक महिलाले आफ्नो कपडा खोलेर बबाल गरेकी छन् । करिब २५ मिनेटसम्म ती महिला नग्न अवस्थामै विमानमा होहल्ला गर्दै बसेको बताइएको छ । सोमबार विलियम पी हबी विमानस्थलबाट उडान भरेको केहीबेरमै यस्तो घटना भएको हो । महिलाले आपत्तिजनक व्यवहार प्रदर्शन गरेपछि उक्त विमानलाई फर्काइएको थियो । पूरा भिडिओ हेर्नुहोस्-। "
जागिर गर्न अल्छी लागेपछि युवकले काटे आफ्नै औँला !,"काठमाडौं, २० पुस । तपाईँ हामी कतिपयको बानी नकार्न नसक्ने हुन सक्छ । जसले जे भने पनि नकार्न नसक्दा कहिलेकाँही समस्यामा पनि पर्नु परिरहेको हुन्छ । यसैबीच एउटा अनौठो घटना सार्वजनिक भएको छ । जसमा कर्मचारीले जागिर गर्दिन भन्न नसकेर आफ्नै हातको औँला काटेका छन् । घटना भारतको हो । जागिर छाड्न चाहने एक पुरुषले हाकिमलाई म यो जागिरलाई निरन्तरता दिन्नँ भन्न नसकेर आफ्नो चार वटा औँला काटेका हुन् । घटना डिसेम्बर महिनाको शुरुको हो । आफ्नो बायाँ हातको चार औँला काटियो भन्दै सुरतका बसिन्दा मयुर तारापारा पुलिस थाना पुगे । आफू मोटरसाइकल चढेर साथीको घरमा गइरहँदा रिँगटा लागेको अनि सडकको छेउमा बसेको तर १० मिनेटपछि होस आउँदा चार ओटा औँला काटिएको उनको भनाइ थियो । सुरुमा त प्रहरीले पनि काला जादुको लागि युवकको औँला कसैले काटेर लग्यो होला भन्ने सोच्यो । तर अनुसन्धानका क्रममा उनले सुनाएको कहानीमा कयौँ कुरा सन्दिग्ध देखियो । घटना सुरतको अम्रोली प्रहरी थानामा दर्ता भयो । त्यसपछि सहरको अपराध शाखासम्म मामिला पुग्यो । पीडितले भनेको ठाउँको सीसीटीभी क्यामरा हेर्ने क्रममा मयुर चक्रपथको नजिक बाइक राखेर गएको अनि आउँदा चोटग्रस्त हात लिएर फर्किएको देखियो । सडकमा उनलाई कसैले पिछा गरेको पनि देखिएन । प्रहरीले केरकार गर्दा युवकले आफैँले आफ्ना औँला काटेको स्वीकारे । आफैँले चक्कु किनेर ल्याएको अनि घटनाको दिन राति १० बजे चार दिनपछि औँला काटेको उनले बताए । चक्कु र काटिएका औँला युवकले झोलामा राखेर फ्याके । आफन्तको हिरा कम्पनीमा काम गर्न नचाहेकोले औँला काटेर फ्याकेको सत्य मयुरले हिचकिचाहटको साथमा प्रहरीलाई बताएका थिए । रोजगारदातालाई तिम्रो कम्पनीमा अब उप्रान्त जागिर खाँदिन भन्नुको गाह्रोले उनले औँला नै काटेर फ्याके ।
औँला नभएपछि उनी उक्त कम्पनीमा काम गर्नका लागि योग्य रहँदैनथे । प्रहरीले मयुरको तीन वटा औँलासहितको झोला फेला पारेका छन् । यस घटनाबारे प्रहरीले अरू छानबिन गरिरहेको छ । "
पुरूषले आफ्नै मृत्युको नाटक रचेपछि…(भिडिओ),पुरूषले आफ्नै मृत्युको नाटक रचेपछि…(भिडिओ)। 
कारको पनि अन्तिम संस्कार ! (भिडिओसहित),"काठमाडौं, २४ कात्तिक । गाडी बिग्रियो भने मर्मत गरिन्छ, पुरानो भयो भने बेचिन्छ तर भारतको गुजरातका एक परिवारले यस्तो केही गरेनन् बरु खाल्डो खनेर गाडी गाडिदिए । उनीहरुले आफ्नो कारको अन्तिम संस्कार गरेका हुन् । करिब एक हजार पाँच सय जना मानिसहरुको उपस्थितिमा कारलाई खाल्डो खनेर गाडिएको छ । सामाजिक सञ्जालमा भाइरल भएको भिडियोमा गुजरातको अमरेली जिल्लाको लाठी तालुकास्थित पदरसिङ्गा गाउँमा सञ्जय पोलारा र उनको परिवारले आयोजना गरेको कारको अन्तिम यात्रामा सन्त तथा आध्यात्मिक नेताहरूकोसमेत सहभागिता रहेको थियो । किसान परिवारका पोलाराले १२ वर्षअघि किनेको वैगन आर कारलाई उनीहरूले भाग्यशाली मानेका थिए । कार किनेपछि परिवारको व्यापार फस्टाएको र सामाजिक प्रतिष्ठा बढेको पोलाराको भनाइ छ । कारलाई फूलमालाले सजाएर पोलाराको घरदेखि फार्मसम्म धुमधामका साथ लगिएको थियो । परिवारले पूजा र मन्त्रोच्चारणसहित गुलाबको फूल चढाएपछि माटोले पुरिएको थियो । पोलाराले कारको समाधिस्थलमा रुख रोप्ने योजना बनाएका छन् । उनका अनुसार रुखले भावी पुस्तालाई यस घटनाको स्मरण गराउने छ । "
मानिसजस्तै चपस्टिक्सले नुडल खाने चिम्पान्जी,"चीन, २४ असोज । चीनको एक चिम्पान्जीले मानिसजस्तै चपस्टिक्सले नुडल खाने नयाँ सीप हासिल गरेको छ । चीनको दक्षिणपश्चिमी चोङकिङ नगरपालिकामा रहेको चिम्पान्जीले चपस्टिक्सले नुडल खाने नयाँ सीप हासिल गरेपछि त्यहाँ पर्यटकहरुको भीड लागेको छ । २३ वर्षीय युहुइ नाम गरेको चिम्पान्जीले मानिसहरुलाई चकित पारेको यो पहिलो पटक भने होइन । यसअघि क्यामेरा सफा गरेको, साबुन र ब्रशले लुगा धोएको साथै र प्लेटहरू सफा गर्दै गरेको भिडियोहरु कैद भएका थिए । चिडियाखानामा बस्दै आएको युहुइले मानिसको नक्कल गरेर धेरै सीपहरू हासिल गरिसकेको छ । (सीसीटीभी प्लस/एनएनबी)। "
आइफोनको मोहमा नग्न नाच !,"काठमाडौं, १४ भदौ । आइफोनको लोभले मानिसहरूलाई कहाँसम्म पुर्‍याउँछ भन्ने एक चकित पार्ने उदाहरण रुसमा देखिएको छ । रुसको अस्त्रखान क्षेत्रको एक नाइटक्लबमा आयोजित ‘स्ट्रिपटिज’ नामक अनौठो प्रतियोगितामा सहभागीहरूले आइफोन जित्नका लागि सार्वजनिक रूपमा नग्न हुन पुगे । बंकर नामक नाइटक्लबमा आयोजित यस विवादास्पद प्रतियोगितामा विजेतालाई पुरस्कार स्वरूप आइफोन दिइने घोषणा गरिएको थियो । प्रतियोगिताको भिडियो सामाजिक सञ्जालमा भाइरल भएपछि स्थानीय प्रशासनले कडा कारबाही गरेको छ । घटनामा संलग्न तीन जना पुरुष, एक जना युवती गरी चार जना सहभागी र आयोजकहरूलाई प्रहरीले पक्राउ गरेको छ । पक्राउ परेका मध्ये एक २२ वर्षीया युवतीले आफ्नो कार्यप्रति गहिरो पश्चाताप व्यक्त गर्दै सार्वजनिक माफी मागेकी छिन् । अस्त्रखानका गभर्नर इगोर बाबुस्किनले यस घटनालाई ‘अपमानजनक’ बताउँदै कडा आलोचना गर्नुभएको छ । उहाँले भन्नुभयो, ‘हाम्रा हजारौं सहकर्मी र देशवासीहरू मातृभूमिको रक्षाका लागि प्राणको बाजी लगाइरहेका बेला, यहाँ केही व्यक्तिहरूले सम्पूर्ण लाज र विवेक गुमाएका छन् ।’। "
आफ्नै नागरिकलाई देश छोड्न स्वीडेनले पैसा दिने !,"काठमाडौं, २ भदौ । स्वीडेनले आफ्नै देशका नागरिकलाई देश छाड्न प्रस्ताव गरेको छ । स्वीडेनका अध्यागमन मन्त्री मारिया मलमार स्टेनगार्डले प्रस्ताव प्रस्तुत गर्दै स्वीडेन संस्कृति मन नपराउने वा यहाँ आत्मसात गर्न नसकेकाहरूले स्वीडेन छोड्न सक्ने बताउनुभएको छ । युरोपेली वेबसाइट द नेशनलकाअनुसार यसअघि यो नियम विदेशबाट आएर स्वीडेनमा बसोबास गर्ने नागरिकका लागि लागू हुनेछ । जन्मजात नागरिकका हकमा पनि यो नियम लागू हुनेगरी प्रस्ताव गरिएको भएपनि आफ्ना नागरिकप्रति सरकार उत्तरदायी नभएको सन्देश जाने डरले सो प्रस्ताव अस्वीकृत भएको बताइएको छ । हालको नियमअनुसार स्विडेनी नागरिकले देश छोडेमा १० हजार स्विडेनी क्रोन । त्यस्तै, बालबालिकाले देश छोड्दा ५ हजार स्विडेनी क्रोन पाउने भएका छन् । यसबाहेक भाडाको पैसा पनि पाउँछन् । उनीहरूले यो पैसा देश छोड्नु अघि एकै पटक प्राप्त गर्ने बताइएको छ । अचम्मको कुरा के छ भने स्वीडेनमा देश छाड्नेको संख्या बढ्दै गएपछि यो प्रस्ताव पारित भएको हो । स्वीडेनको माइग्रेसन एजेन्सीकाअनुसार सन् २०२४ मा स्वीडेन आउनेको संख्यामा कमी आएको छ । यो ५० वर्षमा पहिलो पटक भएको हो । स्वीडेनमा देश छाड्नेको संख्या बढे पनि यहाँको जनसंख्या भने बढिरहेको छ । वास्तवमा, स्वीडेनका मूल निवासीहरू अमेरिका जस्ता देशहरूमा घर खोजिरहेका छन् । उही समयमा स्वीडेन आप्रवासीहरूको लागि मनपर्ने गन्तव्य बनेको छ । स्वीडेनमा आप्रवासीको संख्या २० लाख नाघेको छ, जुन स्वीडेनको कुल जनसंख्याको २० प्रतिशत हो । आप्रवासीहरूको बढ्दो जनसंख्यालाई नियन्त्रण गर्न सरकारले धेरै प्रतिबन्धहरू लगाएको छ । स्वीडेनमा सिरिया, सोमालिया, इरान र इराकबाट आउने मानिसहरूको ठूलो जनसंख्या छ । हालैका वर्षहरूमा स्वीडेनमा हिंसाका धेरै घटनाहरू रेकर्ड भएका छन् । प्रहरी तथ्याङ्कअनुसार स्वीडेनमा गत वर्ष कम्तीमा ३४८ गोलीबारी भएका थिए । जसमा कम्तीमा ५२ जनाको मृत्यु भएको थियो । हिंसाका यी घटनाहरूलाई आप्रवासीहरूको बढ्दो जनसंख्यासँग जोडिएको छ । स्वीडेनले नब्बे दशकदेखि ठूलो संख्यामा आप्रवासीहरूलाई होस्ट गर्दै आएको छ, तर अक्टोबर २०२२ मा उल्फ क्रिस्टर्सन प्रधानमन्त्री भएदेखि देशको नीति परिवर्तन भएको छ । उहाँको सरकार गठबन्धनको सहयोगमा चलिरहेको छ । यसलाई दक्षिणपन्थी स्वीडेन डेमोक्र्याटको पनि समर्थन छ । यो पार्टीले आप्रवासी विरोधीको नाममा राजनीति गर्छ । शरणार्थीले देशको संस्कृतिलाई मात्र नभई अर्थतन्त्रलाई पनि हानि पुर्‍याउने उहाँको विश्वास छ । "
राहुल गान्धी सेयरबाट कमाउँछन् मासिक १४ लाख भन्दा बढी,"नयाँदिल्ली, २९ साउन । कांग्रेस सांसद तथा लोकसभामा विपक्षी दलका नेता राहुल गान्धीले सेयर बजारमा धेरै कम्पनीमा लगानी गर्नुभएको छ । उहाँले लोकसभा चुनावअघि यसबारेमा पूर्ण जानकारी दिनुभएको थियो । उहाँ प्रधानमन्त्री नरेन्द्र मोदीका कट्टर आलोचक हुन सक्नुहुन्छ तर मोदी तेस्रो पटक प्रधानमन्त्री बनेपछि राहुल गान्धीको खल्ती भरिएको छ । उहाँले मासिक ९ लाख (नेपाली १४ लाख ४० हजार) भन्दा बढी आम्दानी गरिरहनुभएको छ । पछिल्लो ५ महिनामा राहुल गान्धीले आफ्नो पोर्टफोलियोबाट ४६.४९ लाख (नेपाली रुपैयाँ ७३ लाख ६ हजार) रुपैयाँ कमाइसक्नुभएको छ । मिडिया रिपोर्टकाअनुसार १५ मार्च २०२४ सम्म राहुल गान्धीको पोर्टफोलियो ४.३३ करोड (६ करोड ९२ लाख) भारतीय रुपैयाँ थियो । यो संख्या १२ अगस्टमा ४.८० करोड (७ करोड ६८ लाख) रुपैयाँ पुगेको छ । राहुल गान्धीसँग एशियन पेन्ट्स, बजाज पेन्ट्स, बजाज फाइनान्स, दीपक नाइट्रेट, डिभिज ल्याब्स, जीएमएम फोडलर, हिन्दुस्तान युनिलिभर, इन्फोसिस, आईटीसी, टीसीएस, टाइटन, ट्युब इन्भेस्टमेन्ट अफ इन्डिया र एलटीआई माइन्डट्री सहित २४ वटा सेयर छन् । राहुल गान्धीको पोर्टफोलियोमा धेरै साना कम्पनीहरूको सेयर पनि छ । यसमा वेर्टोज एडवरटाइजिंग र विनायल केमिकल्स जस्ता कम्पनीहरू सामेल छन् । यी मध्ये, भेर्टोस विज्ञापनको बारेमा धेरै चर्चा गरिएको छ । उहाँसँग कम्पनीको २६० सेयर थियो । तर, शेयर बाँडफाँड र बोनसका कारण उहाँसँग अहिले ५ हजार २ सय कित्ता रहेको भारतीय सञ्चारमाध्यमले जनाएका छन् । "
किम जोङ उनको तौल फेरि बढ्यो,"काठमाडौं, १६ साउन । उत्तर कोरियाका शासक किम जोङ उनको तौल फेरि बढेको छ । मिडिया रिपोर्टकाअनुसार किमलाई उच्च रक्तचाप र मोटोपनासँग सम्बन्धित मधुमेह जस्ता स्वास्थ्य समस्याहरू देखा परेको छ र उहाँका अधिकारीहरूले उहाँको उपचारको नयाँ विधि खोजिएको उल्लेख गरिएको छ । अत्यधिक मद्यपान र धुम्रपानका लागि परिचित ४० वर्षीय किमको परिवारलाई हृदय रोगको इतिहास छ । किमका बुवा र हजुरबुवा दुवैको हृदयघातका कारण मृत्यु भएको थियो । किम भन्दा पहिले दुबैले उत्तर कोरियामा शासन गरेका थिए । केही विज्ञहरूकाअनुसार किम करिब १७० सेन्टिमिटर (५ फिट, ७ इन्च) अग्ला रहनुभएको छ । यसअघि किमको तौल १४० किलोग्राम (३०८ पाउण्ड) थियो । यसपछि २०२१ मा उहाँले आफ्नो डाइट परिवर्तन गरेर तौल घटाउनुभयो तर अहिले मिडिया फुटेज हेर्दा उहाँको तौल फेरि बढेको देखिन्छ । किमको जीवनशैली र खानपान निकै रोचक छ । किम जीवनशैलीमा महँगो रक्सी, विशेष चुरोट र विदेशबाट आयात गरिएको मासु समावेश छ । उनलाई मदिराको लत रहेको दाबि समेत गरिएको छ । रिपोर्टका अनुसार किमलाई गाईको दूध र सर्पको वाइनबाट बनेको चीज मनपर्छ । यस बाहेक उनलाई जापानी परिकार सुशी र साम्पेन पनि मन पर्छ । किमलाई जापानबाट आयात गरिएको कोब मासु मनपर्छ, कोब मासु संसारमा सबैभन्दा महँगो र कम उपलब्ध मासु हो । यसका साथै किमलाई डेनमार्कको उच्च गुणस्तरको सुँगुर र इरानको क्याभियर खान पनि मन पर्छ । रिपोर्टकाअनुसार किमलाई ब्ल्याक लेबल स्कच ह्विस्की र हेनेसी ब्रान्डी पिउन मन पराउनका लागि हरेक वर्ष औसत २०० करोडको रक्सी अन्य देशबाट उत्तर कोरियामा आयात गरिन्छ । "
बिवाह भएको तीन मिनेटमै डिभोर्स !,"काठमाडौं, १५ साउन । कुवेतमा एक दम्पतीले तीन मिनेटमै बिहे रद्द गरेका छन् । कुवेतमा एउटा अदालतमा बिहे गरेर बाहिर निस्कने क्रममा बेहुली चिप्लिएर लड्नु भएको थियो । भर्खरै बिहे गरेका श्रीमानले आफूलाई खिसी गरेपछि बेहुली त्यति नै बेला अदालत भित्र छिरेर न्यायधीससँग ठाउँको ठाउँमै बिहे खारेज गर्न आग्रह गर्नुभएको थियो । केही क्षणअघि मात्रै बिहे गराइदिएकी बेहुलीले सम्बन्ध विच्छेद मागेपछि न्यायाधीश पनि अक्क न बक्क पर्नुभएको थियो । तर उहाँले बेहुलीको कुरा नमानी सुखै पाउनु भएन । बिहे भएको ३ मिनेटमै उक्त बिहे रद्द गरियो । यो घटना अहिलेको होइन, सन् २०१९ को हो । तर यतिबेला पुनः यो बिहे सामाजिक सञ्जालमा चर्चामा आएको छ । माइक्रोब्लगिङ वेबसाइट एक्समा यो खबर भाइरल भएपछि भिजिटरहरूले यसमा धमाधम प्रतिक्रिया दिइरहेका छन् । "
अलपत्र भएका आधारभूत अस्पताल साउनबाटै सञ्चालनमा ल्याउने तयारी,"काठमाडौं, २२ जेठ । श्रोत अभावका कारण सञ्चालनमा आउन नसकेका आधारभूत अस्पतालहरु आगामी साउन महिनाबाटै सञ्चालनका लागि स्वास्थ्य तथा जनसंख्यामन्त्री प्रदीप पौडेलले तयारी अघि बढाएका छन् । निर्माण सम्पन्न भएर पनि सञ्चालनमा आउन नसकेका तथा पूर्ण क्षमतामा चल्न नसकेका यस्ता अस्पतालको संख्या ५७ छ । नयाँ आर्थिक वर्षमा समेत थप यस्ता अस्पताल निर्माणको योजना छ । मापदण्डमा समेत अभाव देखिएकाले पाँच, १० तथा १५ शैय्या क्षमताका स्थानीय तहमा निर्मित अस्पतालहरु सञ्चालनका मन्त्री पौडेलले सक्रियता देखाएका थिए । हालै मन्त्रालयले आधारभूत अस्पताल सञ्चालन मापदण्ड २०८२ निर्माण गरिसकेको छ । अब मापदण्डका आधारमा त्यस्ता अस्पताललाई संघ सरकारले गर्ने जनशक्ति, औजार उपकरण, औषधि तथा रिएजेन्टस लगायतका अत्यावश्यक संशाधनको व्यवस्थापन गर्न मन्त्री पौडेलले कार्ययोजना तयारी अघि बढाएका छन् । यसका लागि मन्त्री पौडेलले मन्त्रालयका नीति योजना तथा अनुगमन महाशाखा प्रमुख डा. कृष्णप्रसाद पौडेलको संयोजकत्वमा कार्यदल गठन गरेका छन् । कार्यदलले संघ सरकारले गर्ने सहयोगबारे कार्ययोजना बनाउनुका साथै ती अस्पतालमा प्रदेश तथा स्थानीय तहको भूमिकाबारे समेत प्रष्टता ल्याउन सघाउनेछ । मन्त्रालयले यस्ता अस्पतालको निर्माण तथा सञ्चालनका लागि आगामी वर्षका लागि करिब एक अर्ब बजेट व्यवस्थापन गरेकाले अब आधारभूत अस्पतालहरु सञ्चालनमा सहजता आउने मन्त्रालयका प्रवक्ता डा. प्रकाश बुढाथोकीले बताए । "
कालीमाटीमा भित्रिएका १७४ प्रकारका तरकारीमा विषादी,"काठमाडौं, २० जेठ । काठमाडौँको कालीमाटी तरकारी बजारमा नेपालका विभिन्न ठाउँबाट भित्रिएका तरकारीमा विषादीको अवशेष मापदण्डभित्र रहेको पाइएको छ । महानगरपालिकाको कृषि तथा पशुपन्छी विभाग र खाद्य प्रविधि तथा गुण नियन्त्रण विभागको संयुक्त टोलीले घुम्ती खाद्य प्रयोगशाला (मोबाइल भ्यान) सहित सोमबार राती १० बजेदेखि विहान ३ बजेसम्म भित्रिँदा भित्रिँदै गरेका १७४ वटा नमूना लिएर स्थलगत परीक्षण गर्दा यो नतिजा प्राप्त भएको हो । खाद्य प्रविधि तथा गुण नियन्त्रण विभागका वरिष्ठ खाद्य अनुसन्धान अधिकृत डा.ईश्वर सुवेदी भन्छन्, ‘नेपालका करिब २० जिल्लाबाट भित्रिएका तरकारीको नमूना संकलन गरेर परीक्षण गर्दा विषादीको अवशेष मापदण्डभित्र रहेको भेटिएको हो ।’। उनका अनुसार फलफूलमा लिचीको नमूना लिइएको थियो । यस्तै सुकेको माछाको पनि नमूना लिएर परीक्षण गरिएको थियो । परीक्षणमा वरिष्ठ खाद्य अनुसन्धान अधिकृत डा. सुवेदी, खाद्य अनुसन्धान अधिकृत सुशान्त निरौला, अनुसन्धान अधिकृत पदम भुषाल, महानगरपालिकाका फुड टेक्नोलोजिष्ट अशोक पराजुली सहभागी थिए । परीक्षणका लागि काँक्रो, घिरौला, तीते करेला, आलु, भन्टा, काउली, बन्दाकोबी, सिमी, धनियाँलगायत तरकारीको नमूना लिइएको थियो ।
तरकारी बजारमा फलफुल नआउने भएकोले फलफुलमा लिचीको नमूना लिइएको थियो । संकलित नमूनाहरुको आरबीपीआर (¥यापिड वायोसे अफ पेष्टिसाइड्स रिसिड्युज) विधिबाट अर्गानोफोस्पेट र कार्वामेट समूहका विषादीहरु परीक्षण गरिएको हो । संकलित तरकारीका नमूनाहरु चितवन, काभ्रे, सिन्धुपाल्चोक, भक्तपुर, सर्लांही, धादिङ्, नुवाकोटलगायत जिल्लाका विभिन्न स्थानबाट ल्याइएका थिए । "
चौदण्डीगढीमा सर्पदंश उपचार केन्द्र संचालनमा,"-अन्जनी कुमार अधिकारी। उदयपुर, १५ जेठ । स्वास्थ्य तथा जनसंख्या मन्त्रालयले उदयपुरको चौदण्डीगढी नगरपालिकामा रहेको आधारभुत नगर अस्पतालाई गत जेष्ठ ५ गते सर्पदंश उपचार केन्द्र सञ्चालनका लागि अनुमति प्रदान गरेसँगै हिजो बुधबारबाट सेवा संचालनमा आएको छ । चौदण्डीगढी नगरपालिकाका मेयर कालुमान लामा, पूर्व नेपाल प्रहरीका अतिरिक्त महानिरीक्षक टेकप्रसाद राईले एक कार्यक्रमका बीच उपचार केन्द्रको उद्घाटन गरेका हुन् । आधारभुत नगर अस्पताल चौदण्डीगढीका डाक्टर अमृत कर्णका अनुसार अस्पतालमा अहिले ‘एन्टी स्नेक भेनम’ राखेर उपचार सुरु गरिएको हो । बर्षाको समयमा रातको समय वा दिनमै पनि स्थानीयलाई खजुरा, बिच्छी लगायतका किराको डसाई हुँदा समेत बिरामीलाई अस्पताल ल्याउने गरेका छन् । उनीहरुलाई २४ घटनासम्म बेडमा राखेर अनुसन्धान गरेर सर्पको डसाई हो वा होइन भन्ने पहिचान गरि उपचार सुरु गर्नु पर्ने हुन्छ । अहिले उक्त सबै सामाग्री अस्पतालमा यथेष्ट रहेको डाक्टर कर्णले बताए । डाक्टर कर्णका अनुसार सर्पको डसाईबाट बिरामीलाई निकै समस्या भएर आइसीयुमा राख्नु पर्ने अवस्था भए आइसीयु सम्म पुर्याउन आवस्यक सामाग्री समेत अहिले अस्पतालमा रहेको छ । आधारभुत नगर अस्पताल चौदण्डीगढीमा अहिले तीन जना एमबिबिएस डाक्टर र एक जना सर्पदंशका बिरमीको उपचार गर्न तालिम प्राप्त व्यक्ति रहेको चौदण्डीगढी नगरपालिकाका मेयर कालुमान लामाले जानकारी दिए । उदयपुरमा हरेक बर्ष सयौंको संख्यामा स्थानीयहरुलाई विषालु सर्पले डस्ने गरेको छ । त्रियुगा नगरपालिका–३ भुल्केमा रहेको नेपाली सेनाको १८ नम्बर बाहिनी हाता भित्र रहेको सामुदायिक सर्पदंश उपचार केन्द्र संचालक समितिका सचिव यदु ढकालका अनुसार उदयपुरमा बिशेष गरि गोमन, करेत, हरेउ र हिमाली करेत जस्ता विषालु सर्पको डसेका बिरामीहरु आउने गरेका छन । त्यहाँ मात्र बार्षिक ३ सयमा सर्पले डसेका बिरामी आउने गरेका छन्। चौदण्डीगढी आधारभूत नगर अस्पतालमा सर्पदंश उपचार केन्द्र संचालनमा आए संगै जिल्लामा सर्पदंश उपचार केन्द्रको संख्या चार पुगेको छ । उदयपुरमा गाईघाट भुल्के स्थित नेपाली सेनाको १८ नम्बर बाहिनी, कटारी नगरपालिकाको ताराघारीस्थित सैनिक व्यारेकमा र बेलका नगरपालिकाको नगर अस्पतालमा सेवा संचालनमा रहेका छन । "
"नेपालमा फेरि कोरोना भेटियो, सातजनामा संक्रमण पुष्टि","काठमाडौं, १३ जेठ । नेपालमा फेरि कोरोना संक्रमण पुष्टि भएको छ । नेपालमा सातजनामा संक्रमण पुष्टि भएको हो । राष्ट्रिय जनस्वास्थ्य प्रयोगशालाबाट एकजना र धुलिखेल अस्पतालमा ६ जनासहित ७ जनामा संक्रमण देखिएको इपिडिमियोलोजी तथा रोग नियन्त्रण महाशाखाले जनाएको छ । सबै संक्रमित डिस्चार्ज भएर घर गइसकेका छन् । पछिल्लो समय भारत र चीन लगायतका देशमा संक्रमण बढिरहेका बेला नेपालमा पनि सातजनालाई पुष्टि भएको हो । "
मनसुनजन्य विपद् नियन्त्रणको पूर्वतयारी,"काठमाडौं, १३ जेठ । स्वास्थ्य तथा जनसङ्ख्या मन्त्रालयले महामारी नियन्त्रणका लागि मनसुनजन्य विपद् सुरु हुनु अघि नै आवश्यक पूर्वतयारी तथा रोकथामका लागि तयारी थालेको छ । वर्षायाममा विभिन्न सङ्क्रमण, रोग तथा महामारीको सम्भावनालाई दृष्टिगत गरी स्वास्थ्य तथा जनसङ्ख्यामन्त्री प्रदीप पौडेलले तयारी बैठक गरेर समयमै प्रतिकार्य तथा रोकथाम सम्बन्धमा छ वटा निर्णय गरेका उहाँको निजी सचिवालयले जनाएको छ । विपद् प्रतिकार्य तथा महमामारी नियन्त्रणमा संलग्न स्वास्थ्य अधिकारीहरुसँग आज भएको बैठकमा मन्त्री पौडेलले स्वास्थ्य अधिकारीहरुलाई समस्या समयमा नै पहिचान गरेर तयारी गर्न निर्देशन दिए । मन्त्री पौडेलको निजी सचिवालयका अनुसार अब महामारी रोकथाम तथा नियन्त्रणका लागि स्वास्थ्य सेवा विभागले इपिडिमियोलोजी तथा रोग नियन्त्रण महाशाखा अनुसार सम्भावित महामारी हुने स्थानको पहिचान गरी सरसफाई र शुद्ध पानीको प्रयोग र व्यवस्थापनका लागि आवश्यक तयारी गर्नेछ । साथै, शुद्ध पानीको प्रयोगका लागि स्थानीय तहसम्मै प्रभावकारी सूचना सामग्री सम्प्रेषणका लागि राष्ट्रिय स्वास्थ्य शिक्षा सूचना तथा सञ्चार केन्द्रले काम थाल्नेछ । इपिडिमियोलोजी तथा रोग नियन्त्रण महाशाखाले सबै स्थानीय तहका द्रुत प्रतिकार्य समूहसँग भर्चुअल बैठक गरेर आवश्यक सूचना सङ्कलनका साथै तथा तयारी अघि बढाउनेछ । महाशाखाले सातै प्रदेशमा स्वास्थ्यजन्य विपद् नियन्त्रणका लागि तालिमप्राप्त व्यक्तिको विवरण अद्यावधिक गरेर आवश्यकताअनुसार खटाउने छ । यसैगरी, राष्ट्रिय आपतकालिन कार्य सञ्चालन केन्द्र तथा राष्ट्रिय तथा प्रादेशिक स्वास्थ्य आपत्कालीन कार्य सञ्चालन केन्द्रसँग समन्वय गरी आवश्यक तयारी थालिने छ । ‘सङ्क्रामक रोग ऐन, २०२०’ लाई बदलिँदो परिस्थिति तथा आवश्यकताअनुसार संशोधन गर्न स्वास्थ्य सेवा विभागले एक साताभित्र आवश्यक तयारी गरेर मन्त्रालयमा पेस निर्णय बैठकले गरेको छ । "
नेपालमा पहिलो पटक मस्तिष्क मृत्यु भएकाबाट प्राप्त कलेजो र मिर्गौला प्रत्यारोपण,"भक्तपुर, ११ जेठ । सहिद धर्मभक्त राष्ट्रिय प्रत्यारोपण केन्द्रले नेपालमा पहिलोपटक मस्तिष्क मृत्यु भएका व्यक्तिबाट लिएको मिर्गौला र कलेजो सफलतापूर्वक प्रत्यारोपण गरेको छ । केन्द्रले आज यहाँ आयोजना गरेको पत्रकार सम्मेलनमा केन्द्रका कार्यकारी निर्देशक डा पुकारचन्द्र श्रेष्ठले मस्तिष्क मृत्यु भएका व्यक्तिबाट प्राप्त मिर्गौला र कलेजो सफलतापूर्वक प्रत्यारोपण गरिएको जानकारी दिए । यही जेठ १ गते मस्तिष्क मृत्यु भएका १८ वर्षीय पुरुषबाट प्राप्त दुई मिर्गौला र एउटा कलेजो प्राप्त भएपछि काठमाडौँ मेडिकल कलेजले झिकेको अङ्गमध्ये एउटा मिर्गौला र कलेजो एकजनालाई र आर्को मिर्गौला एकजनामा सफलतापूर्वक प्रत्यारोपण गरिएको उनले बताएका छन् । केन्द्रका कार्यकारी निर्देशक डा. श्रेष्ठले विश्वमा दुर्लभ मानिएको यस्तो प्रत्यारोपण नेपालका लागि पहिलो सफलता भएको बताउँदै भने, “मस्तिष्क मृत्यु भएका व्यक्तिबाट लिएको तीन अङ्गमध्ये एकजना बिरामीमा मिर्गौला र कलेजो प्रत्यारोपण गरिएको छ । अर्का ४२ वर्षीया एक महिलामा मिर्गौला प्रत्यारोपण सफलतापूर्वक सम्पन्न गरेका छौँ । उहाँको स्वास्थ्य अवस्था सुधार छ, अबको केही दिनमा उपचार सकेर घर फर्किनुहुन्छ ।”। केन्द्रका कार्यकारी निर्देशक एवं प्रत्यारोपण शल्यचिकित्सक डा. पुकारचन्द्र श्रेष्ठको नेतृत्वमा, कलेजो प्रत्यारोपणमा डा रोशन घिमिरे र डा. प्रवीण महर्जनको सहयोग तथा मिर्गौला प्रत्यारोपणमा डा दिपेश श्रेष्ठ, डा रुपेशकुमार झा, डा. हरिप्रसाद बराल, डा रोजन अधिकारी, डा. विकास खड्का, एनेस्थेसिया तथा क्रिटिकल केयर विभागबाट डा आरती राई, डा निभा श्रेष्ठ, डा. शोभित थापा, डा रेखा श्रेष्ठ,  नेफ्रोलोजी विभागबाट डा कल्पनाकुमारी श्रेष्ठ, डा. लुसन सिंह, डा सुमित आचार्य, डा सन्तोष सुवेदी र डा. विक्रमवीर बज्राचार्यलगायत स्वास्थ्यकर्मीले सहफलतापूर्वक प्रत्यारोपण गरेका थिए । मस्तिष्क मृत भएका व्यक्तिबाट प्राप्त कलेजो र मिर्गौला प्रत्यारोपण नेपाली टोलीबाटै सफल हुनाले चिकित्सा क्षेत्रमा उल्लेख्य उपलब्धि हासिल भएको भएको कार्यकारी निर्देशक डा श्रेष्ठले बताए । नेपालमा सडक दुर्घटनाबाट प्रत्येक दिन चारदेखि छ जनाको मृत्यु हुने गरेको भन्दै काठमाडौँ उपत्यकामा मात्रै वार्षिक करिब एक हजार जनाको मस्तिष्क मृत्यु हुने गरिएकामा उनीहरूको अङ्ग झिकेर प्रत्यारोपण गर्न सके नेपाल अङ्ग प्रत्यारोपणमा आत्मनिर्भर हुनसक्ने अस्पतालले जनाएको छ । एकजना मस्तिष्क मृत्यु भएका व्यक्तिबाट दुई मिर्गौला, दुई फोक्सो, एक कलेजो, एक मुटु, एक प्याङ्क्रियाज, एक सानो आन्द्रा गरी आठ जनामा अङ्ग प्रत्यारोपण गरेर जीवन दिन सकिन्छ । मस्तिष्क मृत्यु पश्चातको अङ्गदान र प्रत्यारोपण संसारमा कठिनताका साथ स्थापित हुँदै गएको हुँदा यससम्बन्धी जनचेतना अभिवृद्धि गर्न सकिएमा पश्चिमा मुलुकमा जस्तै नेपालमा पनि ८० प्रतिशत भन्दा बढी प्रत्यारोपण मस्तिष्क मृत्यु पश्चात हुने अङ्गदानबाट हुनसक्ने र देश अङ्ग प्रत्यारोपणमा आत्मनिर्भर बन्ने केन्द्रका कार्यकारी निर्देशक डा श्रेष्ठले बताएका छन् । केन्द्रले विसं २०७३ मङ्सिर २२ मा पहिलो पटक दक्षिण कोरियाली विज्ञको सहयोगमा कलेजो प्रत्यारोपण सफलतापूर्वक सम्पन्न गरेको थियो । नेपाली टोलीबाट विसं २०७५ कात्तिक १२ गते पहिलोपटक कलेजो प्रत्यारोपण गर्न सफल भएको थियो । केन्द्रले हालसम्म तीन वर्षको बालकदेखि ६८ वर्षसम्मका व्यक्तिसम्म गरी ३४ जनाको कलेजो प्रत्यारोपण गरिसकेको छ । केन्द्रमा रु १५ देखि २० लाखमा कलेजो प्रत्यारोपण हुँदै आएको जनाइएको छ । केन्द्रले देशमा पहिलोपटक विसं २०७४ वैशाख २८ गते मस्तिष्क मृत्यु भएका व्यक्तिबाट दुई मिर्गौला प्रत्यारोपण गरेको थियो । त्यसपछि हालसम्म छ जना व्यक्तिबाट प्राप्त गरी १२ जनाको मिर्गौला र चार जनाको कलेजो प्रत्यारोपण गरेको केन्द्रका कार्यकारी निर्देशक डा श्रेष्ठले जानकारी दिए । "
नेपाल विश्व स्वास्थ्य संगठनको कार्यकारी सदस्यमा सर्वसम्मत निर्वाचित,"काठमाडौं, ९ जेठ । नेपाल विश्व स्वास्थ्य संगठनको कार्यकारी सदस्यमा सर्वसम्मत निर्वाचित भएको छ। जेनेभामा जारी संगठनको ७८औँ महासभामा नेपाल सदस्यमा सर्वसम्मत निर्वाचित भएको हो । निर्वाचित भएलगत्तै स्वास्थ्य तथा जनसंख्या मन्त्री प्रदीप पौडेलले यो नेपालका लागि स्वास्थ्य सेवा सुधारमा आफ्ना असल स्वास्थ्य अभ्यासको प्रसार र विश्वका असल अभ्यासको अनुकरणको ठूलो अवसर भएको उल्लेख गरेका छन्। नेपाल अब तीन वर्ष संगठनको कार्यकारी समितिमा रहनेछ। "
स्वास्थ्यमन्त्री पौडेल स्वदेश फिर्ता,"काठमाडौं, ८ जेठ । स्वास्थ्य तथा जनसंख्यामन्त्री प्रदीप पौडेल स्वदेश फर्किएका छन् । स्विजरल्यान्डको जेनेभामा जारी ७८औं विश्व स्वास्थ्य सम्मेलनमा सहभागी भएर बिहीबार उनी स्वदेश फर्किएका हुन् । स्वदेश फर्किएसँगै त्रिभुवन अन्तर्राष्ट्रिय विमानस्थलमा आज सञ्चारकर्मीहरुसँग कुरा गर्दै उनले जेनेभामा जारी ७८औं विश्व स्वास्थ्य सम्मेलन आर्थिक समस्या समाधान गर्नका लागि सदस्यता राष्ट्रहरुका बीचमा छलफल केन्द्रित भएको बताए । उनले लगानी प्राप्त हुने स्थिति घटेकोले त्यसलाई समाधान गर्नका लागि सदस्यता शुल्क वृद्धि गर्नेदेखि लिएर सम्बन्धित राष्ट्रहरुलाई त्यहि ढंगबाट लगानी गर्नका निम्ती आधिकारिक रुपमा विश्व स्वास्थ्य सम्मेलनले अनुरोध गरेको समेत बताए । उनले भने, ‘आर्थिक समस्या समाधान गर्नका लागि सदस्यता राष्ट्रहरुका बीचमा छलफल केन्द्रित थियो । खासगरी विगतमा जुन ढंगबाट लगानी प्राप्त हुने स्थिती हो त्यो घटेको स्थिति छ । त्यसलाई समाधान गर्नका लागि सदस्यता शुल्क वृद्धि गर्नेदेखि लिएर जुन लगानी हुँदै आएको थियो ति सम्बन्धित राष्ट्रहरुलाई त्यहि ढंगबाट लगानी गर्नका निम्ती आधिकारिक रुपमा विश्व स्वास्थ्य सम्मेलनले अनुरोध गरेको छ ।’ साथै, उनले अहिले डब्लुएचओले जुन देश महामारीबाट बढी प्रभावित हुन्छ त्यो देशलाई डब्लुएचओबाटै आधिकारीक रुपमा सहयोग पुर्‍याउने गरी नीतिगत व्यवस्थाको प्रस्ताव पास गरेको समेत बताए । उनले यो महासभापछि महामारी भएको मुलुकमा अनिवार्य रुपमा डब्लुएचओले सहयोग प्रदान गर्नेे एउटा उपलब्धि भएको बताए । उनले भने, ‘विभिन्न पक्षका छलफलहरु निरन्तर जारी रहिरहेको अवस्था छ । लगानी जुटाउने, व्यवस्थित ढंगबाट आर्थिक पक्षमा मजबुत हुने, सदस्य राष्ट्रहरुबाट नै थप लगानीका निम्ती कोसिस गर्ने कामहरु भइरहेका छन् । खासगरी अहिले डब्लुएचओले महामारी भएको अवस्थामा जुन देश महामारीबाट बढी प्रभावित हुन्छ त्यो देशलाई डब्लुएचओबाटै आधिकारीक रुपमा सहयोग पुर्‍याउने गरी नीतिगत व्यवस्थाको प्रस्ताव डब्लुएचओले पास गरेको छ । त्यसबाट हाम्रा जस्ता विपन्न राष्ट्रहरुलाई प्रत्यक्ष लाभ हुने देखिन्छ । अरु बेला यस्तो अवस्था बनेको थिएन यो महासभापछि महामारी भएको मुलुकमा अनिवार्य रुपमा डब्लुएचओले सहयोग प्रदान गर्ने यो एउटा उपलब्धि हो ।’। "
व्यास नगरपालिका पूर्ण खोप सुनिश्चित घोषणा,"तनहुँ, ८ जेठ । व्यास नगरपालिकालाई पूर्ण खोप सुनिश्चित पालिका घोषणा गरिएको छ । नगरपालिकाभित्रका बालबालिकालाई सबै खोप पूरा गरिएपछि नगरपालिकालाई पूर्ण खोप सुनिश्चितता भएको पालिका घोषणा गरिएको हो । नगरपालिकाभित्रका १६ देखि ५९ महिनासम्मका सबै बालबालिकालाई खोप लगाएपछि बुधबार आयोजित एक कार्यक्रमका बीच पालिकालाई पूर्ण खोप सुनिश्चितता घोषणा गरिएको हो । नगरपालिकाका स्वास्थ्य शाखाका जनस्वास्थ्य निरीक्षक लक्ष्मी गुरुङका अनुसार नगरपालिकाभित्रका १६ महिनादेखि २३ महिनाका दुई हजार ८२८ बालबालिकालाई सबै खोपको पहुँचमा ल्याइएको छ । कार्यक्रममा गण्डकी प्रदेश सभा सदस्य अशोककुमार श्रेष्ठ, जिल्ला समन्वय समितिका प्रमुख एवं खोप समन्वय समितिका संयोजक शान्तिरमण वाग्ले, व्यास नगरपालिकाका प्रमुख वैकुण्ठ न्यौपाने, राष्ट्रिय योजना आयोगका पूर्वउपाध्यक्ष डा. जगदीशचन्द्र पोख्रेललगायत वक्ताले पालिकालाई पूर्ण खोप सुनिश्चितता एवं दिगोपना सुनिश्चितताका लागि प्रतिबद्धतापत्रमा हस्ताक्षर गरेका छन् । साथै, राजनीतिक दलका प्रतिनिधि, स्वास्थ्यकर्मी, शिक्षक, विद्यार्थी, महिला सामुदायिक स्वास्थ्य स्वयंसेविका, आमा समूह, महिला सञ्जालले अभियानको दिगोपना कायम राख्ने प्रतिबद्धता व्यक्त गरेका छन् । "
स्वास्थ्यमा पहुँच बढाउन विश्वव्यापी सहकार्य आवश्यक : मन्त्री पौडेल,"काठमाडौं, ७ जेठ । स्वास्थ्य तथा जनसंख्यामन्त्री प्रदीप पौडेलले सबैमा स्वास्थ्य पहुँचका लागि स्रोत र प्राथमिकता जोड्दै विश्वव्यापी सहकार्य आवश्यक रहेकोमा जोड दिएका छन् । स्वीट्जरल्याण्डको जेनेभामा जारी ७८ औं विश्व स्वास्थ्य सम्मेलनमा सम्बोधन गरेका उनले विद्यमान स्वास्थ्य चुनौतीले सामाना गर्ने नवीन समाधानको खोजी गरिरहेको भन्दै यसमा विश्व स्वास्थ्य संगठनको भूमिका अझ महत्वपूर्ण देखिएको उल्लेख गरे । मन्त्री पौडेलले महामारी नियन्त्रण पूर्वतयारीका लागि समतामूलक स्वास्थ्य सेवा र दह्रिलो विश्वव्यापी सहकार्य आवश्यक भन्दै महामारी नियन्त्रणका लागि संगठनले गरेको सम्झौताको स्वागत गरे । मन्त्री पौडेलले यसका लागि सदस्यहरुबीच बलियो सहकार्यका लागि आह्वान समेत गरे । मन्त्री पौडेलले नेपालले मातृ शिशु मृत्युदर न्यूनीकरणमा तथा पोलियो उन्मुलनमा प्राप्त गरेको सफलताबारे विश्व समुदायलाई जानकारी गराएका छन् । नेपालले खोपको पहुँच विस्तारमा समेत प्रगति गरेको उल्लेख गर्दै पोलियो उन्मुलनसँगै सबै तहमा आधारभूत स्वास्थ्य सेवा विस्तार गरेको उल्लेख गरेका छन् । नेपालले स्वास्थ्य बीमा कार्यक्रम लागु गरेको चर्चा गर्दै उनले निरोधात्मक स्वास्थ्य सेवा, महामारी पूर्वतयारी तथा डिजिटल स्वास्थ्यमा समेत जोड दिएको मन्त्री पौडेलले उल्लेख गरे । नेपालसामु बढिरहेको वृद्ध जनसंख्या, न्यून जन्मदर, आन्तरिक बसाईसराई तथा नसर्ने रोग र मानसिक रोगजस्ता स्वास्थ्य चुनौती खडा भएकाले यसको सामनाका लागि विश्व समुदायसँग सहकार्यका लागि आग्रह गरे । मन्त्री पौडेलले जलवायु परिवर्तनका कारण समेत नेपाली स्वास्थ्य क्षेत्र प्रभावित भएको प्रसँग उठाए । मन्त्री पौडेलले जलवायु स्वास्थ्य विषयमा नेपालले अन्तर्राष्ट्रिय सम्मेलन गर्ने समेत घोषणा गरे । जेनेभामा रहेका मन्त्री पौडेलले विभिन्न देशका उच्चस्तरीय स्वास्थ्य अधिकारीहरुसँग नेपालको स्वास्थ्य सेवा सुधारबारे सहकार्यको प्रस्ताव गर्दै वार्ता गरिरहेका छन् । "
उच्च रक्तचापबाट बच्न दैनिक व्यायाम आवश्यक,"काठमाडौं, ३ जेठ । आज विश्व उच्च रक्तचाप दिवस देशभर विभिन्न कार्यक्रम गरी मनाइँदैछ । यसवर्ष ‘आफ्नो रक्तचाप सही तरिकाले नाप्नुहोस्, नियन्त्रण गर्नु र लामो समय बाँच्नु’ भन्ने नाराका साथ यो दिवस मनाउन लागिएको हो । सन् २००५ बाट यो दिन मनाउन सुरु गरिएको हो । बदलिँदो जीवनशैली, प्याकेटका खानेकुरा, प्रशोधित पदार्थ, व्यस्त जीवनशैलीले गर्दा मानिसको स्वास्थ्यमा असर पर्दै गईरहेको छ । यसले गर्दा उच्च रक्तचापको समस्या पनि बढ्दो अवस्थामा छ । उच्च रक्तचाप वर्तमान अवस्थाको एउटा डरलाग्दो स्वास्थ्य समस्या हो । यसमा सबैको ध्यान जान जरुरी छ । उच्च रक्तचापलाई हृदय रोगको प्रमुख तत्व मानिन्छ यसलाई समयमा नियन्त्रण नगरे, मृगौलाका रोगहरू, थाइरायडका समस्या अनि विभिन्न नशाजन्य रोगहरू पनि लाग्छन् । औषधिको सेवन र डाक्टर कहाँ वर्षभरि धाउनुभन्दा समय समयमा जाँच गर्नु ठीक हुन्छ यसतर्फ पनि सबै सचेत हुन जरुरी छ । उच्च रक्तचापबाट बच्नको लागि धुम्रपान, मद्यपानबाट टाढा रहनुको साथै, दैनिक व्यायाम र खेलकुदमा आफूलाई संलग्न गराउन आवश्यक हुन्छ । "
"डेङ्गी सङ्क्रमणको जोखिम बढ्ने, सतर्कता अपनाउन आग्रह","काठमाडौं, २६ वैशाख ।  पानी पर्न थालेकाले डेङ्गी सङ्क्रमणको जोखिम बढ्नेसक्ने भन्दै सतर्कता अपनाउन आग्रह गरिएको छ । स्वास्थ्य तथा जनसङ्ख्या मन्त्रालय, इपिडिमियोलोजी तथा सरुवा रोग नियन्त्रण महाशाखाका कीटजन्य रोग शाखाका प्रमुख डा. गोकर्णप्रसाद दाहालले जम्मा भएको पानीले डेङ्गी सङ्क्रमण बढाउने खतरा रहेकाले सतर्क रहन आग्रह गरेका हुन् । उनले भने, “पानी जम्मा हुँदा त्यसमा डेङ्गी सार्ने लामखुट्टेको विकास हुने गर्दछ । यसका लागि १५ देखि २० दिन लाग्छ । त्यसैले अबको १५ देखि २० दिन डेङ्गी सङ्क्रमण हुने खतरा रहेको छ । सबैले आवश्यक सतर्कता अपनाउन आग्रह छ ।”। पानी जम्ने ठाउँमा ‘एडिज एजिप्टी र एडिस एल्बोपिक्टस’ प्रजातिको लामखुट्टेले फुल पार्दछ र ती फुलबाट लार्भा निस्कन्छ र त्यही लार्भा वयस्क भएपछि मानिसलाई टोकेर डेङ्गी रोग लाग्ने गर्दछ । शाखा प्रमुख डा. दाहालले गत वर्ष धेरै डेङ्गी सङ्क्रमण भएका ३५ स्थानीय तहमा सङ्क्रमण रोकथाम र नियन्त्रण गर्न पत्राचार गरिसकिएको बताए । उनका अनुसार पुस १७  यता ९६८ जनामा सङ्क्रमण देखिएको छ । सन् २०२४ मा देशका ७६ जिल्लामा डेङ्गी सङ्क्रमण फैलिँदा ४१ हजार ८६५ सङ्क्रमित र १५ जनाको मृत्यु भएको थियो । "
‘भीम रावलमा प्रवासी नेपालीप्रति कुनै मायामोह छैन’,"–रामप्रसाद पराजुली। नेकपा (एमाले)मा निरन्तर अवसर र लाभ लिएका नेता भीमबहादुर रावल पछिल्लोपटक अलगिँदै एमालेविरोधी गतिविधिमा ओर्लिएका छन् । आजीवन मालामाल लाभ हात पार्दै आएका रावलले एकपटक अवसर आर्जनका लागि कुर्नु मात्र परेको थियो, पार्टीविरुद्ध विष घोल्न र ओकल्न सडकमा पुगे । माधवकुमार नेपाल नेतृत्वको कम्युनिष्ट आन्दोलनको चीरहरण अभियानका मतियार बनेको भीमबहादुर रावल मातृभूमि नेपाल अभियानको झण्डामुनि उभिएका छन् । पूर्वबाट दुर्गा प्रसाईको अश्लील स्वर र पश्चिमबाट रावलको निशान केन्द्रीत चोटले एमालेलाई यद्यपि फरक पारको भने छैन । भीम रावलकै क्षेत्र र प्रदेशबाट भारतस्थित शहरबजारमा श्रमआश्रित लाखौँ नेपालीमाझ भ्रम सिर्जना गर्न, भ्रामक गतिविधिमार्फत अलमल सिर्जना गर्न र यो अलमलका माझबाट नेपाली कम्युनिष्ट आन्दोलनको भर्भराउँदो घरमा आगो झोस्न रावल यतिखेर तल्लीन छन् । काका रावल निर्देशित मुम्बई निवासरत भाइ–भतिज डम्बर रावल पनि जुनकिरीको उज्यालोमा आफूलाई संसारमै सर्वोत्कृष्ट सावित गर्न खोज्दैछन् । क्षेत्रीय शक्ति सन्तुलनदेखि लिएर बंशजको निरन्तर उत्तराधिकारी खोज्ने डम्बर रावल राजनीतिक दिशा निरुपणले प्रभावित भएरभन्दा पनि सुदूरपश्चिम प्रदेशको अछाम निवासी काका भीमबहादुर रावलका सहोदर भाइ–भतिज मात्र हुन् । यसपछि प्रवासी नेपाली समुदाय लाग्न, यसलाई नजिकैबाट नियाल्न र अनुसरण गर्न किमार्थ हुँदैन । भारत प्रवासस्थित प्रवासी नेपाली संघ भारतमा संगठित केही साथीहरू तथा नेतृत्वमा रहनुभएका सुदूरपश्चिम आधारित साथीहरू मातृभूमि जागरण अभियानमा जोडिनुभएको समाचार सामाजिक सञ्जालमार्फत हाम्रा आँखा वरिपरि आइरहेको हुन्छ । यो मातृभूमि जागरण अभियानको एकमात्र लक्ष्य र उद्देश्य भनेको देशभित्र नेकपा (एमाले) अध्यक्ष एवम् वर्तमान सम्माननीय प्रधानमन्त्री केपी शर्मा ओलीविरुद्ध राग ओकल्नु हो, एक व्यक्तिलाई स्थापित गराउन अग्रसरता लिनु हो, यस निमित्त आमप्रवासी नेपालीहरूलाई भरमग्दुर उपयोग गर्नु हो । यसले पनि कसैलाई खुशी तुल्याउन सक्ला ! प्रफुल्लित बनाउन सक्ला ! तर देशभित्र एमालेको नेतृत्वमा बलियो राष्ट्रिय राजनीतिक शक्ति निर्माणका लागि कुनै योगदान गर्न सक्दैन, अहिलेसम्म भए गरिएका प्रयासको प्रतिफलस्वरुप अर्जित ‘समृद्ध नेपाल सुखी नेपाली’ निर्माणको राष्ट्रिय आकांक्षा पूरा गर्न सक्दैन । यसकारण सारा नेपालीले आफूहरू सुखी रहन, खुशी हुन र देशलाई समृद्धतर्फ लैजान गरिएको प्रयासमाथि तुषरापात गर्न चाहेको मातृभूति जागरण अभियानलाई साथ दिनु सान्दर्भिक होला त ! कहिल्यै पनि हुँदैन । नेपाली नागरिकको यस्तो पवित्र कर्म, लक्ष्य र उद्देश्यमाथि रावलजीद्वारा धावा बोलिएसँगै आरम्भ गरिएको अपराधको साक्षी प्रवासी नेपाली बन्नुहुँदैन र बस्नुहुँदैन । छोटेराजा स्वरुपमा विकसित भएर डम्फुको लयमा देखिएका रावल बन्धुहरूलाई थाहा हुनुपर्छ– लोकतन्त्रमा व्यक्तिभन्दा दल पहिलो हुन्छ, दलभन्दा देश पहिलो हुन्छ । यहाँ एउटा प्रसंग साझा गर्न उचित लागेको छ–भीमबहादुर रावलको उपप्रधानमन्त्री तथा गृहमन्त्रीको हैसियतमा एकपटक भारत भ्रमणमा आउनुभयो । राजधानी दिल्लीको धौलकुँ आस्थित मौरियासेरेटन होटलमा उहाँको बडाठाँटसहितको बसाइँ थियो । मसमेत रहेको एउटा प्रतिनिधिमण्डल, जसमा तत्कालीन संघको केन्द्रीय अध्यक्ष खेमचन्द्र ढकाल, नेता लोकनाथ भण्डारी, युवराज बास्कोटा, टेकबहादुर केसीसहित भेटघाट गर्न गयौँ । बल्लतल्ल भेटघाटको गर्ने अवसर मिल्यो । उहाँलाई अगाध स्वागत र सम्मानस्वरुप अभिवादनपछि प्रवासी नेपालीहरूको विविध समस्याका बारेमा चर्चा आरम्भ गरिएयो । यद्यपि, उहाँले राम्रोसँग सुन्न चाहनुभएको पनि थिएन, उल्टै शिशा फुटे झैँ चिराचिरा परेर फुट्न चाहनुभयो । आफूलाई के के न पढालेखा, अलिदम्भी, अलिक घमण्डी हुनुहुन्छ भनेर सुनिएको थियो तर उहाँको सन्कास्वभाव त्यहिँनेर पहिलोपटक देखियो । बलजफ्ती एउटा प्रस्ताव गरियो– भारत प्रवासस्थित लाखौँ प्रवासी नेपालीहरूको विवरण वडा, पालिका र जिल्लास्तरमा संकलन गर्नुपर्दछ । यसमा को ? कहाँबाट ? कहिलेदेखि ? कस्तो अवस्थामा छन् ? त्यो तथ्याङ्क तयार गर्दै भारत प्रवासमा रहेका प्रवासी नेपालीहरूको विविध समस्या र सुरक्षाको निम्ति ठोस योजना नीति निर्माण गरिनुपर्छ हामीले सस्वर भन्यौँ । विषयवस्तु जस्ताकोतस्तै राख्न नपाउँदै उहाँको उत्तर थियो– यो सम्भव छैन र हुँदैन पनि । सरकारसँग यस्ता विषय हेर्ने समय छैन । उहाँको यो अभिव्यक्तिबाट हामीहरू तिलमिलाएका थियौँ । उहाँ प्रवासी नेपालीहरूको समस्याप्रति चिन्तित हुनुहुन्न, राखिएका समस्यामाथि कति गम्भीर हुनुहुन्न, यो उहाँको हाउभावमा सर्लक्कै देखिन्थ्यो । यसबाट हामी सहजै अनुमान लगाउन सक्छौँ कि रावलजीले प्रवासी नेपालीहरू खासगरी सुदूरपश्चिमका दाजुभाइ तथा दिदीबहिनीहरूलाई सधैँभरि एउटा टोकरीको भोट बैंकमात्र बनाउनुभयो, आफू जिल्ला बस्ने कि काठमाण्डौँ फालाफाल ठाउँ र मालामाल जिन्दगी बाँच्नुभयो तर सुदूरपश्चिमका लक्षित समुदायका दाजुभाइ तथा दिदीबहिनीको जीवनस्तर सुधार्न कहिल्यै ध्यान दिनुभएन । यस्ता अरु पनि थुप्रै घटना, सन्दर्भ र दृष्टान्तहरू छन् । अलिअलि पढालेखा भएकै कारण यति टुनामुना गर्नुहोला ! गफगाफ दिनुहोला ! तासका पत्ता झैँ विषयलाई विषयान्तर गर्दै कुरा छाँट्नुहोला ! रावलजीका यी गफगाफ र टुनामुनामा अल्झन र कति पनि भ्रममा नपर्न अनुरोध गर्दै आह्वन गर्दछु कि रावलजीले आज कमाएको व्यक्तित्व एमालेकै कारणले मात्र सम्भव भएको हो । उहाँलाई भजाउन र एमालेलाई धुमिल तुल्याउन लाग्नुभएको छ । यो आफैंमा अपराध र आपराधिक कर्मबाहेक केही होइन । तपाई हामी हामी समस्या साझा प्रकृतिका छन् । उस्तैउस्तै लाग्ने सबैका यी साझा समस्या समाधान गर्न देशमा बलियो सरकार चाहिन्छ । यसले स्थिरता दिन्छ । स्थिरताले विकास दिन्छ । देशमा राजनैतिक स्थिरता बलियो भएमात्र राजनैतिक शक्ति र एउटै राजनैतिक दलको बहुमत प्राप्त सरकारबाट सम्बोधन हुन सक्छ । यसको पहलकदमी नेकपा एमालेले लिइरहेको छ । आ–आफ्नो सक्दो क्षेत्रबाट सहयोग गरौँ ! यसनिम्ति एकाकार र एकताबद्ध हुन आवश्यक छ । अनुरोध र अपीलसहित अभिवादन । (पाल्पाली लेखक पराजुली एमालेसम्बद्ध प्रवासी नेपाली संघ भारतको सचिवालय सदस्य हुन् ।)। "
"प्रधानमन्त्रीको हुटहुटी, उर्जा र उत्साह कहिल्यै नरोकियोस्","-कृष्ण केसी। केही दिन अघिको एउटा कार्यक्रमका प्रधानमन्त्री एवं नेकपा (एमाले) का अध्यक्ष केपी शर्मा ओलीले भन्नुभएको थियो ‘मलाई एउटा रोटी, थोरै दाल वा तरकारी भए पुग्छ !’। एकबर्ष अघि म बालकोट पुग्दा उहाँले त्यस्तै खाना खाँदै वरिपरी ७/८ जनासँग गफ गरिरहनु भएको थियो । उहाँको त्यो भनाईले एक बर्ष अघिको त्यो उहाँले खाना खाएको झल्को आयो । सायद बषौंदेखि उहाँले एक्लै खाना खाने अवसर पनि पाउनु भएको छैन होला । अहिले धेरैको एउटै प्रश्न हुन्छ ‘कसरी खट्न सक्नु भएको होला !’ उहाँसँग भएको हुटहुटी, उर्जा र उत्साहले कहिल्यै नथाक्नेगरी खटिरहनु भएको छ । ‘सुखी नेपाली र समृद्ध नेपाल’ का परिकल्पनाकार केपी शर्मा ओली कसरी खटिरहनुभएको छ भन्ने घाम जस्तै छर्लङ्ग छ । उहाँको परिकल्पना गरेको ‘समृद्ध नेपाल, सुखी नेपाली’ अहिले मुलुककै साझा लक्ष्य बनिसकेको छ । आफ्नो स्वास्थ्यको पनि ख्याल नगरी जसरी खटिरहनु भएको छ, त्यो खटाई चानचुने खटाई होइन, आफ्नो सम्पूर्ण जीवन र सम्पत्ति राष्ट्रको नाममा समर्पण गर्नुभएका ‘सुखी नेपाली र समृद्ध नेपाल’ का परिकल्पनाकार केपी शर्मा ओली कसरी खटिरहनुभएको छ भन्ने घाम जस्तै छर्लङ्ग छ । उहाँले परिकल्पना गरेको ‘समृद्ध नेपाल, सुखी नेपाली’ अहिले मुलुककै साझा लक्ष्य बनिसकेको छ । उहाँको सार्वजनिक खटाइबाट लाग्यो- ‘यो सब पार्टी, देश र जनताकै लागि हो भन्ने मेरो निष्कर्ष हो । उहाँको दौडधुप, खटाइ र त्याग हेर्दा यस्तो लाग्छ कि उहाँको उमेर युवा जवानीमै छ ।’। उहाँको ७४ बर्षे जीवन सर्घषमय यात्रा जारी छ । निरङ्कुश शासन सत्ताले टाउकोमाथि हरेक क्षण मृत्युदण्डको तरबार झुण्ड्याएको एक बन्दी हुँदा होस् वा मुलुकको कार्यकारी प्रमुखका रुपमा सिंहदरबारमा आसीन हुँदा– ती दुबै ठाउँमा उहाँ एउटै उद्देश्यमा समर्पित हुनुभयो । दैनिक १८/१९ घण्टा भन्दा बढी खटिरहनु भएको छ । केही समय अघिको भेटमा उहाँले भन्नु भएको थियो – ‘हरेक दिन राति ३ बजेसम्म भेटघाट गर्छु । एक घण्टा पढेर सुत्छु !’ उहाँको कामको चापले विहान ढिलोसम्म सुत्ने छुट पनि छैन । त्यो जागर र जोश ‘समृद्ध नेपाल, सुखी नेपाली’ कै अभियान सफल पार्ने यात्रामा छ । शक्तिसामु नझुक्ने, सत्यसँग नलडने दृढ मान्यतामा रहनु हुने प्रधानमन्त्री ओली काममा सवैभन्दा अब्बल देखिनु हुन्छ । उहाँले खुट्टा कमाएको भए यो संभव थिएन । उहाँको इच्छा शक्ति र बिकाशको चाहनालाई पूरा गर्ने प्रतिबद्धतालाई जनताको अपार मायाले साथ दिएको छ । प्रधानमन्त्री ओलीले दोस्रो उपहारमा पाएको जीवन देश र जनताको लागि समर्पित छ । रातदिन नभनी समृद्धिको अभियानमा नेतृत्व गर्नुभएको छ । जति मान्छेहरु भेटिन्छन, सबैसँग मिठो मुस्कानसहित बोल्नु हुन्छ, उचित सल्लाह दिनुहुन्छ । हसाउनु हुन्छ । सबैलाई आफ्नै घरपरिवारको सन्तान जसरी माया दिनुहुन्छ । मुहार सधै हँसिलो पारेर भेट्ने हुन वा कार्यक्रममा भेटिएका हुन सबैलाई अभिभावकत्व प्रदान गर्नुहुन्छ । विगतमा एमालेमाथि लागेको धेरै आरोप गलत हुन भनेर उहाँको नेतृत्वमा प्रमाणित भइसकेको छ । २०७९ मा सबै मिल्दा पनि एमालेलाई मतका हिसाबले पहिलो पार्टी बनाउने श्रेय उहाँलाई जान्छ । शक्तिसामु नझुक्ने, सत्यसँग नलडने दृढ मान्यतामा रहनुहुने प्रधानमन्त्री ओली काममा सवैभन्दा अब्बल देखिनुहुन्छ । उहाँले खुट्टा कमाएको भए यो सम्भव थिएन । उहाँको इच्छा शक्ति र विकासको चाहनालाई पूरा गर्ने प्रतिबद्धतालाई जनताको अपार मायाले साथ दिएको छ । आजभोलि स्टण्ट मात्रै गर्ने काम नगर्नेहरुको जमात राजनीतिक नेतामा बढी छ । जिम्मेवारी आउँदा काम नगर्ने अनि बाहिर हुँदा कुरा मात्र चर्का गर्नेहरुले राजनीतिको व्यापार गरिहेका छन् । केपी शर्मा ओलीसँग गहन अध्ययन गर्ने र विषयवस्तुलाई नजिकबाट बुझ्ने एउटा असाधारण क्षमता छ । उहाँले आफू प्रधानमन्त्री हुँदा होस् वा गृहमन्त्री हुँदा नै किन नहोस ? काम गरेर आफूलाई सबैभन्दा अब्बल प्रमाणित गसिक्नु भएको छ । संविधान निर्माणमा उहाँको भूमिका अतुलनीय छ । भारतीय नाकाबन्दीविरुद्ध उहाँले डटेर सामाना गरेको कुरा अहिले पनि सबैले स्मरण गरिहन्छन् । लिपु लेक, कालापानी र लिम्पीयाधुराको चुच्चे नक्सा नेपालको नक्सामा समेट्ने होस् वा चीनसँगको पारवहन सन्धि दुबै कम चुनौती पूर्ण थिएन । त्यो उहाँले सम्भव तुल्याईदिनुभयो । विगतमा ओली नेतृत्वको नेकपाको सरकारले गरेका काम अहिले पनि धमाधम सम्पन्न हुँदैछन् । कतिपय स्वघोषित बुद्धिजिविले ओलीलाई सपना मात्र देख्ने काम नगर्ने भनेको पाउँछु । जब कुनै नेताले देश बनाउने सपना देख्दैन त्यसले काम पनि गर्दैन । वर्तमान समसामयिक राजनीतिमा साँच्चै लिडर केपी शर्मा ओली मात्र हो । ओलीलाई आफ्ना पार्टीकाले मात्र होइन, विपक्षी दलका कार्यकर्ता वा शुभेच्छुकले जति चर्को स्वरमा बिरोध गरे पनि उनीहरुले भित्रभित्रै मात्र होइन, चियागफमा भनिरहेका हुन्छन्- ‘नेता भनेको त केपी शर्मा ओली जस्तो हुनुपर्छ ।’। विगतमा ओली नेतृत्वको नेकपाको सरकारले गरेका काम अहिले पनि धमाधम सम्पन्न हुँदैछन् । कतिपय स्वघोषित बुद्धिजिविले ओलीलाई सपना मात्र देख्ने काम नगर्ने भनेको पाउँछु । जब कुनै नेताले देश बनाउने सपना देख्दैन त्यसले काम पनि गर्दैन । ओलीले सपना नदेखेको भए काठमाडौं बाहिर बनेका अन्तर्राष्ट्रिय विमानस्थल कति सकिए, कति सकिने तयारीमा छन, देशभर सडक चौडा पार्ने काम, सुरुङ मार्ग कति सकिए कति सकिँदै छन् । सबै पालिकामा अस्पताल बनाउने लगायत दर्जनौं काम मात्र भएका थिए अब धमाधम पूरा हुँदैछन् । राजनीति मोलमोलाईको खेल बनिरहँदा वा बनाईरहँदा अहिले परिवर्तनका लागि सँगै लडेका प्रमुख दल नेपाली कांग्रेस र एमाले मिल्दा वार्गेनिङ गर्नेको पसल बन्द भएको छ । प्रमुख पार्टीहरु जति पानी बारबार भएपनि आवश्यक पर्दा मिल्छ सक्छन्, अहिलेको सहयात्राले त्यही पुष्टि गर्छ । अहिलेको कांग्रेस–एमालेको गठबन्धनले राजनीतिको नाममा खुद्र पसल चलाउनेलाई गतिलो झापड दिएको छ । फेरी एक पटक पुष्टि भएको छ कि आवश्यक पर्दा ओली साथ लिएर, नेतृत्व गरेर वा नेतृत्व स्वीकार गरेर जान पनि तयार हुन्छन् । स्थीरता र सुशासन कायम गर्दै वैदेशिक सम्बन्धमा थप सुधार गरी जुन सरकार आएपनि उस्तै हो भन्ने आम नागरिकमा फरकपन देखाउनु जरुरी छ । नागरिकमा ऊर्जा र उत्साह थप्नुपर्छ । मिल्नु, मिलाउनु वा सरकार बन्नु वा बनाउनु संसदमा गणितीय खेल पनि हो । यसमा सफल हुनु प्राविधिक कुरा पनि हो । यो गणितीय खेलसँगै सरकारका काँधमा धेरै जिम्मेवारी छन् । पहिलो कुरा देश जुन आर्थिक संकटमा फसेको छ त्यसलाई उकास्नु जरुरी छ । स्थीरता र सुशासन कायम गर्दै वैदेशिक सम्बन्धमा थप सुधार गरी जुन सरकार आएपनि उस्तै हो भन्ने आम नागरिकमा फरकपन देखाउनु जरुरी छ । नागरिकमा ऊर्जा र उत्साह थप्नुपर्छ । यो ऐतिहासिक अवसरमलाई कुनै हालतमा पनि चुक्न नदिनु गठबन्धनको नेतृत्व गरिरहेको दल नेकपा एमालेका अध्यक्ष केपी शर्मा ओली र सरकारको नेतृत्व गरिरहेका नेपाली कांग्रेसको प्रमुख दायित्व हो । अब विगतबाट पाठ सिक्नै पर्छ । वर्तमान सरकार बनेपछि अर्थतन्त्रमा केही हरियो संकेत देखिएको छ । विकास, निर्माणले गति लिएको छ । आम नागरिकका काम गर्न समय सिमा तोकेर सुशासन दिने प्रयास गरिएको छ । सत्तामा हुँदा सबै राम्रो देख्नेहरुले अहिले सत्ताबाट झर्ने वित्तिकै वर्तमान सरकारप्रति चौतर्फी घेराबन्दी गर्न खोजेका छन् जुन आम नागरिकले राम्रोसँग बुझेका छन् । देश र नागरिकलाई मात्र होइन एमालेलाई अझै बषौंसम्म तपाईको नेतृत्व खाँचो रहेको समयले प्रमाणित गरिसकेको छ । तपाईलाई सुस्वास्थ्य र दीर्घ जीवनको कामनासहित ७४ औं जन्मदिनको शुभकामना !। "
माओवादीले बिर्सेको वर्गीय हित सत्ता पक्षले गर्न सक्लान् त ?,"– टेकराज पौडेल। पहाडियाहरु भात खान बसाइँ–सराइका कारण तराई मधेशमा व्यापक वन फँडानी र आफूहरुले चाहे जस्तो हुन नसकेको तराई मधेशको क्षेत्रीय राजनीति गरिरहेका राजनीतिक पार्टीहरुले लगाउने आरोप छ । अझ २०५२ सालको सशस्त्र द्वन्द सुरु भएपछि राज्यको पहुँच दूरदराजका गाउँ घरमा कम हुँदै गयो । बस्तीको छेउछाउमा व्यापक वन फँडानी गरेर गरिब सुकुम्बासीहरु वन बुट्यान फाडेर बस्तीको छेउछाउमा बस्न थाले । सुकुम्बासीको साथसाथै आफ्ना जग्गाको नजिकमा जग्गा भएका मान्छेहरु (हुकुमबासीहरु)ले त्यस्तै जग्गा कब्जा गरेर बसेका छन् । दलित, गरिब सुकुम्बासीहरु धनी हुकुमबासीबाट सम्पत्ती बचाउन माओवादी बन्नपर्ने स्थिति आयो । माओवादीहरु त्यस्ता वर्गको पक्षमा बहस पैरवी र उनीहरुको सुरक्षामा विशेष ख्याल गर्न थाले र आफ्नो संगठन पनि त्यहाँ बनाए । आज माओवादी जति बलियो छ तिनै वर्गको कारण अस्तीत्वमा छ । अहिले जे जति छ शक्ति प्राप्त छ त्यो भनेको त्यहिँ वर्ग हो जसका हातमा त्यहिँ खोस्रेर खाने जमिन मात्र बनाएका छन् । द्वन्दपछि माओवादीमा आएका गाउँका टाठाबाठा र सहरिया वर्गका मान्छेहरु माओवादीलाई उपयोग र फाइदाका लागि आएका थे ती जहाँका त्यहिँ गएर हालको माओवादीको वास्तविक रुपमा आएको छ । एमाले त सुकुम्बासी दलितहरुको पक्षमा जहिले पनि थियो । २०५१ सालदेखि नै एमाले गरिबहरुलाई एक पटक जमिनको मालिक बनाउने पक्षमा हुँदै गर्दा छोटो अवधिमा पनि करिब १ लाख लालपुर्जा बाडेको थियो । सुकुम्बासीहरुमा एउटा के प्रचार भनौ वा विचार फैलिएको छ भने एमालेले शक्ति वा अवसर प्राप्त गर्ने हो भने भूमिको क्षेत्रमा देखिएका धेरै समस्या समाधान गर्न सक्दछ भन्ने लागेको छ । दलित सुकुम्बासीले जे बुझेका छन् यही भ्रम कांग्रेसमा पनि छ । भूमिहीन सुकुम्बासीहरुको समस्या केवल एमालेको हो, यसको जस एमालेले नै पाउँछ भन्ने सोचाइका कारण कांग्रेस यो समस्या स्थायी रुपमै समाधानको पक्षमा थिएन । लामो समय ९२०५१०देखि जनतालाई झारा टार्ने काम हुँदै आएको थियो । यति बेला देशको ठूलो पुरानो पार्टी कांग्रेस र एमालेसँगको सहकार्यमा भएकोले अन्तर आत्माले नमाने पनि निर्वाचनको बेला अन्य पार्टीकै जस्तै घोषणापत्रमै भूमिको समस्या हल गर्न राष्ट्रिय सहमतिको आधारमा पहल गर्ने भन्ने लेखेकाले पनि यो समस्या हल गर्न बाध्यकारी अवस्था आइपरेको हो । जमिनको समस्या स्थायी समाधानको लागि नेपालको वन ऐन र कानुनमै परिवर्तन गर्न आवश्यक पर्ने कुरामा सत्ता पक्षहरु सहमत भै अध्यादेश ल्याएका थिए । भूमि समस्या समाधानको जस बराबर पाउने गरी ७२ जिल्लामा आधाआधा पदसहित आगामी तीन वर्ष भित्र संविधानको मर्म अनुसार भुमी समस्या समाधान गर्न सहमत भएका थिए । अध्यादेशलाई संसद्मा प्रतिस्थापन विधेयकको रुपमा पेश गरी दुवै सदनबाट पारित हुनुपर्ने हुन्छ । राष्ट्रिय सभामा यी दुई पार्टीको बहुमत नहुने भएकाले विधेयकमा सहमति जुटाउन राष्ट्रिय सहमतिको आवश्यक थियो । सरकारले उक्त राष्ट्रिय समस्या समाधानको लागि ल्याएको विधेयकमा प्रतिपक्षी पार्टीहरुले विरोध गर्नुपर्ने थिएन राम्रो कामलाई सहयोग गर्दा नि हुन्थ्यो । २०५७ सालमा कांग्रेस नेता शेरबहादुर देउवाले हदबन्दी कायम, द्वैध स्वामित्व अन्त्य, कमैया प्रथा उन्मुलन र अन्त्य गर्न ल्याएको विधेयकमा तात्कालीन प्रमुख प्रतिपक्षी दल एमालेले समर्थन र र्‍याली निकालेर नै खुशियाली मनाएको थियो । तराई मधेशका राजनैतिक पार्टीहरुले सुकुम्बासीप्रती देखाएको रुझान उक्त जग्गामा पहाडियाहरुको बाहुल्यता छ । मधेशी पार्टीहरुले यसबाट फाइदा लिन सकिँदैन भन्ने हो । तीन वर्ष अघि भरेको फारम ११ लाख मध्य तराईका दलित सुकुम्बासीहरुको संख्या जम्माजम्मी दुई लाख छ । फेरि तराई मधेशमा रहेका सबै जसो पार्टीको नेतृत्व जमिन्दारहरुको छ । गरिब, दलित मधेश कै भए पनि उनीहरुको जीवनस्तर उठ्यो भने हाम्रोमा सस्तोमा काम गर्ने नोकर पाउँदैनौँ भन्ने डर पालेका छन् । मधेशवादी राजनैतिक दलहरु फारम भरेका ती जनताको विपक्षमा हुनेगरी विधेयक फेल गराउने निर्णय गरिसकेका छन् । यो विधेयक फेल भयो भने राजनीति र समाजमा ठूलो असर र प्रभाव पर्ने देखिन्छ । अबका जनताले केही बुझेका छैनन् भनी हेलचक्राइ गर्ने पक्षले ठूलो मूल्य चुकाउनु पर्नेछ । सत्तामा भएका महन्त ठाकुरको लोकतान्त्रिक जसपाले समेत यो विधेयकको विरुद्धमा सरकारबाट हट्न परे पनि तयार हुन निर्देशन दिएबाट पनि के बुझ्न जरुरी छ भने यो विधेयक जनताको पक्षमा छ । जसको आड भरोसामा बुट्यान जरा फालेर बाँजो जमिनबाट बालबच्चा पाल्ने कुर्काउने काम गरे आज त्यहिँ तल्लो वर्ग९शक्ति० जमिनको मालिक बनाउन आएको अध्यादेश फेल गराउँदा ‘सौताको रिसले पोइको काखमा फोहोर्‍याउने’ उखान नबनोस् भन्ने सुझाब दिन सकिन्छ । विभिन्न शक्ति केन्द्रहरु गरिब दलित सुकुम्बासीहरुले जग्गा पाउने र मालिक बन्ने परिस्थिति देखेकोले यो अभियानलाई भड्काउने निश्चित छ । तर आफूहरुले जस पाइँदैन कि भन्ने भ्रम पालेर बस्नुभन्दा बरु सत्रुहरुले नै ल्याएको राम्रो कुराले कालान्तर जुन वर्गको लागि हित हुने पक्षमा काम हुँदैछ त्यस काम बिग्रन नदिनु नै नेकपा माओवादी नेतृत्वलाई सुझाव थप दिन चाहेँ । सरकारबाट हठात हट्नु परेको चिन्ताले सरकारका राम्रा कामको विरोध र असफलताले आफ्नो खुट्टामा आफै बन्चरो नहानियोस् । फेरि नेपालको संविधानले निकट भविश्यमा एकलौटी कुनै पार्टीको सरकार हुन सक्ने र यो भूमि समस्या समाधान गर्ने अवस्था नै शृजना गरेको छैन् । एकातर्फ दलित सुकुम्बासी, भूमिहीन र अर्कोतर्फ अव्यवस्थित जग्गा कब्जा गरेकाबाट राज्यले खोस्न पनि नसक्ने, त्यस्ताबाट राज्यलाई एक पैसा पनि उठाउन नसक्ने अव्यवस्थित बसोबासलाई पनि एउटा औपचारिक स्टाटस बनाई राज्यलाई आर्थिक उपलब्धि हुने कुरामा सहमत गराई संयुक्त सरकारले ल्याएको अध्यादेशलाई प्रतिस्थापन विधेयकमार्फत कानुन बनाउने स्थितिमा सबै पक्षको पहलकदमी होस् र जस पनि सबै पार्टीहरुले लिनेगरी सरकारले वातावरण बनाओस् भन्ने आशा राखेको छु । "
"परीक्षा, परीक्षा नतिजा र विद्यालय सुधारको प्रश्न","–युवराज बास्कोटा। अहिले कक्षा १० र १२ को परीक्षा केन्द्रको छनौट र तयारी भइरहेको छ । संघीय संसदमा शिक्षासम्बन्धी प्रस्तावित ऐनमाथि दफावर छलफल चलेको वर्षको परीक्षाले दिने परिणाम र निष्कर्षले आउँदो शैक्षिकसत्रका लागि सुनौलो सन्देश देला नै । विद्यमान समाजमा प्रयोगमा आएका जुन कुनै प्रकार र प्रकृतिका विद्यालयको मूल्यांकनको पहिलो मापन नै सम्बन्धित विद्यालयले पढाएका विद्यार्थीले दिएको परीक्षामा प्राप्त उत्तीर्ण दर, संख्या अनुपात र यसको उत्कृष्टता नतिजासँग अन्तरनीहित हुन्छ । कसैले भन्लान् वा नभन्लान् विद्यार्थीले कक्षागत फड्को मारेको अवस्थासँग अन्तरसम्बन्धित भएर जोडिएको हुन्छ । विगत ३ वर्षयता म सामुदायिक विद्यालय सुधारको अभियानसँग नजिकनजिकै छु । यो अभियानअन्तर्गत जोतिनुभएका अभियन्तासँग हल नारेर अभियानआरम्भपूर्व यससम्बन्धी गहिरो अध्ययनको क्रममा छु । मेरो अध्ययनले निकालेको संक्षिप्त निष्कर्ष माथिल्लो हरफमा भनिए झैँ नै हो । अन्ततः यसमा नै विद्यार्थी र अभिभावकको सन्तुष्टि नङ र मासुको सम्बन्ध झैँ अन्ययोन्याश्रित हुने रहेछ । विद्यमान परीक्षा प्रणालीलाई समयावधिक, पारदर्शी र मर्यादित बनाउन सरोकारवालाले नचाहेको वा नगरेको होइन । तथापि, चित्तबुझ्दो धरातलमा उभिएको वस्तुनिष्ठ परिणाम आउन भने सकेको छैन । विषयविज्ञको समोपस्थितिमा आरम्भ गरिने प्रश्नपत्र तयार गर्नेदेखि लिएर विज्ञद्वारा विज्ञतानिर्देशित मूल्यांकन विधि निर्धारणलाई यसको गोपनीयता, निष्पक्षता र सुनिश्चितताको पर्यवेक्षण प्रणालीले पनि अपेक्षित सफलता हात लगाउन सकेको छैन । फलतः विद्यालय जीवन र यसले दिने औसत परिणाम पनि समाजको हुनेखाने र हुँदाखाने वर्गानुसार देखिने गरेको छ । सुधारको हाम्रो अभियान। यतिबेला हामी– हामी सुधार्छौं हाम्रो विद्यालय अभियानअन्तर्गत उभिएका छौँ । विद्यालयबाट कक्षा उत्तीर्ण विद्यार्थीको औसत अवस्था र अवस्था विकासले सामुदायिक विद्यालय सुधारको यो अविश्रान्त अभियानलाई विभिन्न मनोविज्ञानले आकर्षित र प्रभावित पार्ने गरेको छ । परीक्षा कक्षमा कडाइसाथ निगरानी नहुने, अनुगमन टोली सबैतिर नपुग्ने, भित्री ग्रामीणमा त एकपटक पनि पुग्दै नपुग्ने, पुग्दा पनि परीक्षासम्बन्धी कार्यसंलग्न व्यक्तिलाई तयार रहन समय रहुञ्जेलको सुविधासहित सूचना दिएर पुग्ने, परीक्षार्थी बेनामी वा नक्कली भेटिँदा पनि नजरअन्दाज गर्ने, प्रश्नपत्रको प्रतिलिपी यसको सचित्र समाधानसहित परीक्षाकक्षमा उपलब्ध हुने, परीक्षार्थीले बोक्नुपर्ने अत्यावश्यक प्रमाणपत्र नभए पनि हुने, परीक्षाको कार्यारम्भ भएको निर्धारित परिसरमा अनुचित कार्योपर निगरानी नहुने, कतिपय परीक्षा केन्द्रलाई एउटा सचेत नागरिकको आँखाले नियाल्न सक्ने यसको आँखीझ्यालबाट हेर्दा त्यो परीक्षा हो कि सारीक्षा… । अनैतिक क्रियाकलाप भएको आभास हुने ढंगले परीक्षाहरू हुने गरेका छन् । भए गरिएका कतिपय परीक्षामा सामेल परीक्षार्थीको उत्तरपुस्तिका मूल्यांकनमा कोडिङ प्रणाली लागू नहुने, प्रश्नपत्र निर्माणदेखि उत्तरपुस्तिकाको मूल्यांकनसम्म आइपुग्दा डिजिटल माध्यम नअपनाउने, सुविधासम्पन्न स्थलमा समेत अनलाइन परीक्षा प्रणाली अवलम्बन नगरिने जस्ता समयानुकूल कमजोरी त छन नै । यसका बावजुद परीक्षार्थी हुन तयार हुँदै गरेको विद्यार्थीलाई परीक्षा र परीक्षाको महत्त्वसम्बन्धी आवश्यक ज्ञान तथा सहजीकरण नगर्ने, इमानको परीक्षा हुन भनेर परामर्श नदिने, इमान्दारितको महत्त्वबारे अभिमुख नगराउने, परीक्षामा देख्न र देखाउन सकिने असल आचरण आर्जन र विकासप्रति अभिप्रेरित नगर्ने, सीमित समयभित्र प्रस्तुतिकरण गर्न सकिने ज्ञान क्षमताको मापन परीक्षा हो– प्रश्नपत्रमा सोधिएको प्रश्नोत्तरमा ध्यान केन्द्रीत गर्न तयार नगर्नेजस्ता आधारभूत सिकाइसमेत नहुने गरेको पाइन्छ । अझ कतिपय विद्यालयमा त पाठ्यक्रमअनुसार तोकिएका र यसमा पनि निश्चित प्रश्नोत्तरका लागि विद्यार्थीलाई तयार गर्ने, कक्षा उत्तीर्णमा मात्र जोड दिने, गोपनीयताको सुनिश्चिता भंग गर्न श्रृंखलाबद्ध केही प्रश्नको मात्र तयारी गर्ने गराउने, परीक्षार्थीको संख्या र अवस्थाअनुसार परीक्षा केन्द्र निर्धारण गर्न पहल लिने, परीक्षा केन्द्र छनौट इकाइलाई प्रभावित तुल्याउने, सुविधायुक्त र सुरक्षित परीक्षा केन्द्रमार्फत परीक्षा नतिजा सार्वजनिक सुनिश्चित गर्ने आदि कर्महरू भएको पाइन्छ । फलस्वरुप हाम्रा छोराछोरीहरू एक कक्षाबाट अर्को कक्षामा सहजै उत्तीर्ण भएकाछन् तर न्युनतम ढंगले चाहिने गुण दिन सकेका छैनन्, ठुल्ठूला कक्षामा बिना कुनै कृपांक पुगेका छन् तर व्यवहारिक बन्न सकेका छैनन्, फरर अंग्रेजी जानेका छन्, बोल्छन् तर आचरणले आकर्षित र नैतिकवान बन्न सकेका छैनन् । तथापि, योग्यता–क्षमता मापनको अन्तर्राष्ट्रिय विधिअनुरुप जीपीए, ए प्लस आदि–आदि बरियता क्रममा हाम्रा बालबालिकाहरू ब्राण्डिङ भएकाछन् । यसमध्ये उत्कृष्ट विद्यार्थीहरू आ–आफ्ना विद्यालयका गहना, मुफतमा पाइने विज्ञानपनका सजिला माध्यम र बैदेशिक यात्रामा आकर्षित सर्टिफिकटधारी उम्दा जनशक्ति तयार भएका छन् । सुधारको हाम्रो प्रयास। गुणस्तर निर्माण र निर्धारण हुन नसक्दा विकसित विद्यार्थीको भुत्तोपनलाई हामीले नजिकैका हेरेका छौँ, सुक्ष्म ढंगले नियालेका छौँ । यो अवस्था निर्माणको बिन्दु भनेको परीक्षा नै हो । परीक्षा प्रणालीअन्तर्गत रहेका कमीकमजोरी र त्रुटिहरू सच्चिएलान्, सुध्रिएलान् तर चालू परीक्षालाई कसरी मर्यादित, व्यवस्थित र आकर्षित बनाउने ? तर्फ सोच्न र घोत्लन जरुरी छ । यतिबेला परीक्षा केन्द्र निर्धारणको काम अघि बढेको छ । प्रत्येक जिल्लामा जिल्ला शिक्षा इकाइले यो कार्यलाई तीब्रता दिइरहेको छ । परीक्षा बोर्डको सैद्धान्तिक दिशानिर्देश र पालिकाको शिक्षा शाखाको समन्वयमा यसले अन्तिम रूप लिनेछ । आउँदो वर्ष हुने परीक्षाको लागि प्रत्येकको परीक्षा केन्द्रको टुंगो लाग्ने छ । ठीक यहिँबेला यस विषयमा विशेष ख्याल गर्न र ध्यान दिन सकिएन भने सामुदायिक विद्यालयमाथि थोपरिने एउटा चुनौतिको चाङ फेरि बढ्ने छ । सामान्यतया सामुदायिक विद्यालयहरू बेखबर रहनेदेखि लिएर वास्तै नगर्ने मुडमा देखिन्छन् । परीक्षा निर्धारणजस्तो गम्भीर र गहकिलो विषयमा विद्यालय प्रशासन र व्यवस्थापन समितिको बैठक बस्ने गरेको मैले सुनेको छैन । प्रशासन कक्षले वा प्रशासकले त व्यवस्थापनलाई मुर्ख नै ठानेको देखिन्छ, भेटिन्छ । यसको प्रचुर फायदा निजी लगानीका विद्यालयले लिने गरेको कैयौँ दृष्टान्तहरू आलो घाउँ झैँ सम्झिएको कि बल्झने डर हुन्छ । खासगरि कतिपय शहरबजारकेन्द्रीत निजी विद्यालयले ग्रामीण र भित्री ग्रामीण क्षेत्रमा सामुदायिक विद्यालयलाई आफ्नो अनुकूल परीक्षा केन्द्र निर्धारण गर्न प्रयत्न गर्ने, यसनिमित्त उपहार आदानप्रदान हुने, विषय र शीर्षकअनुसार अकुत धनराशी चलखेल गर्ने, विद्यालय प्रशासनलाई प्रभावित तुल्याउने, कुनै न कुनै शर्त र अर्थमा लोभ्याउने आदि गरेको पाइन्छ । समुदायको श्रम र हर्दम सरोकारमा रहेको सामुदायिक विद्यालयमा समुदायको प्रतिनिधि पात्रका रूपमा विद्यालय व्यवस्थापन समिति कार्यरत छ । एउटा अभिभावक भएरमात्र होइन, परिवेशसुहाउँदो सामाजिक जिम्मेवारीबोधका साथ विद्यालय व्यवस्थापन समिति प्रत्येक विद्यालयमा गठित छ । विद्यालय व्यवस्थापन समिति कुनै सेवासुविधा, तलब, भत्ता आदि बिना नै आफैंमा स्वयंसेवीभावका साथ सक्रिय समुदायको प्रतिनिधित्व गर्ने संस्था हो । यसले विद्यालय जीवनमा सुशासनको पक्षपोषण गर्नुपर्छ, सुशासन बोकेर हिड्नुपर्छ र सुशासनको पर्याय बन्नुपर्छ । नियमित पठनपाठन, दैनिक प्रशासन सञ्चालन–व्यवस्थापन र परीक्षा प्रणालीअन्तर्गत सुधारमा प्रशस्तै मात्रामा सुशासन झल्कनुपर्छ । हामी संलग्न हाम्रा सामुदायिक विद्यालयलाई सरकारले परीक्षा केन्द्र बनाउने गरेको छ । यो राम्रो हो । परीक्षाका लागि चाहिने मर्यादाको धज्जी उडाउने, परीक्षालाई हाटबजारजस्तो बनाउने र यसबाट प्राप्त हुने सर्वोत्कृष्ट परीक्षा नतिजा सार्वजनिक गरेर फेरि समुदायमाझ तिनका आँखामा छारो हाल्ने र सामुदायिक विद्यालयले चाहिँ पढाउँदैनन् । यसकारण परीक्षा नतिजा बिग्रन्छ भनेर म्यासेज दिने गरेको पाइन्छ । यो बिराम अवस्थाको लक्षण बुझेर निदानको उपाय खोज्न जरुरी छ । बिराम अवस्था सामान्य उपचारबाट नभए शल्यक्रियाका विधि अपनाउनुपर्छ । यसबाट मुनाफाका सक्रिय मानिसको अनुचित सक्रियता, चलखेल, बठ्याइँ आदिलाई पूर्णतः रोक्न सकिन्छ । यसका लागि परीक्षा केन्द्रलाई प्रत्येक वर्ष फेरबदल गरिरहनुपर्छ, परीक्षा सञ्चालन र व्यवस्थापन संयन्त्रमा फेरबदल गर्नुपर्छ, केन्द्रलाई पूर्णतः भौतिक विकास र पूर्वाधारसम्पन्न स्थल अध्ययनसँगै शहर बजारमै केन्द्रीत गर्नुपर्छ, परीक्षा केन्द्र निर्माणमा सरोकारवालाको राय सल्लाह लिनुपर्छ । यस्तै, परीक्षालाई मर्यादित बनाउन यसबीचमा हुने चलखेल पूर्णतः निषेध गर्नुपर्छ, परीक्षा खटिएको पंक्तिलाई कसैको सट्टामा कसैलाई राख्ने, निजी विद्यालयबाट पनि खटाउने र विषयगत योग्यता भएको व्यक्ति खटाउने काम पूर्णतः बन्द गरिनुपर्छ, अनुचित उठबस हुँदै आएको सन्दर्भलाई दृष्टिगत गर्दै परीक्षा सञ्चालन र व्यवस्थापन गर्न खटिएको पंक्तिलाई सार्वजनिक गरिनुहुन्न । अन्यथा कडाइसाथ कारबाही गरिने विषयका रूपमा यसलाई अघि सारिनुपर्छ । यससम्बन्धी सरोकारवाला तपाई हामी सबैको बेलाछँदै ध्यान पुगोस् ! भयरहित र मर्यादित परीक्षाका लागि हार्दिक शुभेच्छासहित …। (लेखक बास्कोटा मोरङको पथरीस्थित श्री पञ्चायत मावि विव्यस अध्यक्ष र विद्यालय व्यवस्थापन समिति महासंघ नेपालको केन्द्रीय सल्लाहकार हुनुहुन्छ ।)। "
निर्णायक राष्ट्रिय शक्ति निर्माणको बहस,"– शंकर पोखरेल। यतिबेला विकास र समृद्धिका लागि धेरै राजनीतिक दल होइन, बलिया राजनीतिक दलको आवश्यकता छ भनिरहँदा त्यसलाई जबजको विपरित मान्यताका रुपमा अर्थ्याउने कोसिस भइरहेको छ । नेपालको संविधानलेनेपाल राज्यको चरित्र समाजवाद उन्मुख हुनेछ भन्ने कुरालाई स्वीकार गरेबाट राजनीतिक दलको संख्या संविधानको भावना अनुरुप धेरै हुनसक्ने देखिँदैन । समाजवाद उन्मुख आर्थिक–सामाजिक व्यवस्था विश्वमा प्रचलित मान्यताका हिसावले दुई प्रकारका रहेका छन् । पहिलो बैज्ञानिक समाजवाद र दोश्रो प्रजातान्त्रिक समाजवाद । नेपालका सन्दर्भमा नेपाली कांग्रेसले स्थापनाकालमा प्रजातान्त्रिक समाजवादलाई आफ्नो लक्षका रुपमा प्रस्तुत गरेको पाइन्छ भने नेपालका कम्युनिष्ट पार्टीहरुले बैज्ञानिक समाजवादलाई लक्ष्यका रुपमा प्रस्तुत गर्दै आएका छन् । समान सोच र समान लक्ष्य राख्नेहरुको एउटै पार्टी हुनुपर्दछ भन्ने मान्यता राख्ने हो भने स्वभाविक रुपमा नेपालको संविधानले दुई मान्यताका बीचको राजनीतिक ध्रुवीकरणलाई अपरिहार्य मान्दछ । जहाँसम्म जनताको बहुदलीय जनवाद एकदलीयताको विरुद्धमा प्रतिस्पर्धा र पहकदमीका आधारमा श्रेष्ठता हासिल गर्ने बाटो हो । जबजले धेरै दलका बीचको प्रतिस्पर्धा अपरिहार्य भनेर भनेको पनि छैन र त्यसरी सोच्नु पनि उचित हुँदैन । कम्युनिष्ट आन्दोलनमा भएको विभाजन आजको यथार्थ हो । तर, भविष्यमा पनि यस्तै भइरहनु पर्दछ भन्ने कुरा वर्ग दृष्टिकोणका आधारमा गलत हो । नेपालको कानूनी व्यवस्थाका आधारमा दल खोल्न र त्यसका आधारमा जनतामा परिक्षित हुने अधिकार सबैलाई प्राप्त छ । तर, विकास र समृद्धिको कोणबाट विवेचना गर्ने हो भने राजनीतिक स्थायित्व अपरिहार्य छ । त्यसका लागि जनमतलाई ध्रुवीकरण गर्नसक्ने बलिया राजनीतिक दलहरुको आवश्यकता पर्दछ । केही समय अघि सम्पन्न भएको अमेरिका राष्ट्रपतिको चुनावमा दुईभन्दा बढी राष्ट्रपति पदका उम्मेद्वारहरु थिए । तर, कसैले पनि डोनाल्ड ट्रम्प र कमला ह्यारिस बाहेकको चर्चा सुनेनन्, डोनाल्ड ट्रम्प विजयी भए । कमला ह्यारिस निकटतम् प्रतिद्वन्द्वी भइन् । बाँकी उम्मेद्वारहरुले कसैले पनि ०.५ मत कटाउन सकेनन् । यस प्रकारको राजनीतिक ध्रुवीकरणले नै त्यहाँ राजनीतिक स्थायित्व क़ायम भएको छ । पछिल्लो समयमा हाम्रा छिमेकी मुलुकहरु विकास र समृद्धिको यात्रामा तीव्र गतिमा अघि बढिरहेका छन् । चीनमा राष्ट्रपति प्रणाली छ, चीनका राष्ट्रपति सीले तेस्रो कार्यकालको नेतृत्व गरिरेहका छन् । भारतमा कार्यकारी प्रधानमन्त्रीको व्यवस्था छ, भारतीय प्रधानमन्त्री नरेन्द्र मोदीले तेस्रो कार्यकालको नेतृत्व गरिरहेका छन् । तब न ती मुलुक विकासको बाटोमा अघि बढ्न सफल छन् । यही अवधिमा हाम्रो मुलुकमा कति प्रधानमन्त्री बने, कति मन्त्रीहरु फेरिए हिसाब गरि साध्य छैन । भारतमा अहिले भारतीय जनता पार्टीको एकल बहुमत छैन । तर, त्यहाँका सहयोगी पार्टीहरुले प्रधानमन्त्रीमा दावी गरेनन् । महत्वपूर्ण मन्त्रालय चाहियो भनेर विवाद गरेनन् । प्रधानमन्त्रीलाई मन्त्री छान्ने अधिकार छ भनेर सालिनतापूर्वक सहयोग गर्ने काम गरे । तर, नेपालका हकमा भन्ने हो भने २७५ सिटको प्रतिनिधिसभामा जम्मा ३२ सिट पाएको नेकपा (माओवादी केन्द्र) का अध्यक्ष पुष्पकमल दाहाल प्रचण्डले प्रधानमन्त्री बन्नका लागि कहिले एमाले कहिले कांग्रेसतिरको गठवन्धन बनाए । उनीहरुलाई विश्वासमा लिएर भन्दा घुर्क्याएर शासन गर्ने र सरकारमा टिकिरहने नीति लिए । अनि भन्न थाले ३२ सिट भनेको चानचुने सिट होइन, यो त म्याजिक नम्वर हो । यसले त पाँचै वर्ष शासन गर्ला जस्तो छ । यही प्रवृति नै हो नेपाली राजनीतिको अस्थिरताको कारक, यस प्रवृत्तिलाई मलजल गर्ने कुरामा कहीँ न कहीँ कांग्रेस एमालेका नेताहरु पनि जिम्मेवार छन् । जुन कुरा यतिबेला आएर उनीहरुले महसुस गरेका छन् । लोकतान्त्रिक व्यवस्था जनताको व्यवस्था हो । लोकतान्त्रिक व्यवस्थामा राज्य बलियो नभइकन जनता बलिया हुन सक्तैनन् । यतिबेला राजनीतिक अस्थिरताका कारणले जनतामा बढ्दो निराशा र त्यसको जगमा हुर्किएको सामाजिक अराजकता नेपाली लोकतन्त्रको सबैभन्दा ठूलो चुनौति हो । अराजकता लोकतन्त्रिक विकासको चुनौती हो, राजनीतिक स्थायित्वका लागि बाधक हो, विकास र समृद्धिको यात्राको तगारो हो । यसमाथि समाजले विजय हासिल गर्नु अपरिहार्य छ । विकास र समृद्धिका लागि मुलुकमा बढ्दो निराशा र अराजकतालाई चिरेर आशा जागृत गर्नु आवश्यक छ । आशावादी, जागृत र अनुशासित जनता र समाजले मात्र विकास र समृद्धिको यात्रामा सफलता हासिल गर्न सक्दछ । समाजलाई आशावादी, जागृत र अनुशासित बनाउने कामको नेतृत्व राज्य र राजनीतिक दलहरुले नै गर्नु पर्दछ । नेपाल जस्तो संवेदनशील भू-राजनीतिको चपेटामा परेको मुलुकमा राज्य बलियो नभईकन स्वाधीनता र स्वाभिमानको गौरवलाई जोगाउन सम्भव हुँदैन । त्यसमाथि विकास र समृद्धिका लागि राज्य बलियो हुनु अपरिहार्य छ । राज्यलाई बलियो बनाउनका लागि नीतिमा आधारित राजनीतिक स्थायित्व आवश्यक पर्दछ । त्यसका लागि बलिया राजनीतिक दलहरुको आवश्यकता पर्दछ । यस उद्देश्य प्राप्तिका लागि एमाले हरेक हिसाबले योग्य र सक्षम छ । अहिले नेकपा (एमाले) र त्यसको नेतृत्वका विरुद्धको घेरावन्दी बलियो राष्ट्रिय शक्ति बन्न नदिने भू-राजनीतिक द्वन्द्वको खेल हो । नेपालका साना राजनीतिक दलहरु या त आफ्नो राजनीतिक कुण्ठाबाट ग्रस्त भएर उनीहरुका सहयोगी बन्न पुगेका छन्, या त निराशा र कुण्ठाग्रस्त मनस्थितिमा सामाजिक अराजकताको बाहक बनिरहेका छन् र एमालेको नेतृत्व माथि हमला गरिरहेका छन् । यो प्रवृति हरेक हिसावले जनता र राष्ट्रका लागि घातक छ । समाजवादको यात्रका लागि त झनै बाधक छ । यतिबेला नेकपा (एमाले) विरुद्ध संचालित साइवर हमला भइरहेको छ । त्यसको उद्देश्य नेकपा (एमाले) लाई कमजोर बनाउनु र नेपालमा बलियो राष्ट्रिय शक्तिको निर्माण हुन नदिनु हो । मिस इन्फर्मेसन र डिसइन्फर्मेसनको वाढी त्यसै उद्देश्यतर्फ लक्षित देखिन्छ । एमालेको तीन महिने जराकेन्द्रित अभियानका माध्यमबाट त्यसलाई परास्त गर्दै मुलुकमा लोकतन्त्रको सहज अभ्यासको वातावरण सिर्जना गर्न अग्रसर छ र हुनु पर्दछ । आगामी चुनावमा निर्वाचनपूर्व कसैसित गठबन्धन नगर्ने उदघोष गरेर एमाले र नेपाली कांग्रेसले आम निर्वाचनलाई एजेण्डा केन्द्रीत गर्ने संकल्प गरेका छन्। चुनावपछि जसको बहुमत आउँछ, उसले पाँच वर्ष सहज नेतृत्व गर्ने अवस्था निर्माण गर्नु पर्दछ । कसैको बहुमत नआएको अवस्थामा पनि प्रमुख दललाई सरकारको नेतृत्व दिन तयार हुनु पर्दछ । तब मात्र नेपालको लोकतन्त्रले जनभावना अनुरुप विकास र समृद्धिको दिशामा अग्रसर हुने अवसर प्राप्त गर्नेछ । "
एमाले नेता बास्कोटाको बुझाइमा आमा,"म शब्द–शिल्पकारी नै भएको भए पनि यसको प्रेरणास्रोत आमा नै हुनुहुन्छ । शिल्पज्ञान दिनुहुने पहिलो गुरु, पालनकर्ता र मायाको ओजस्वी स्रोत आमा हुनुहुन्छ । छलछाम बिनाको जीवन जिउन चाहिने शिक्षा-सिकाइसहित विकसित जीवनको मार्गदर्शक र पारिलो आस्थाकेन्द्र हुनुहुन्छ आमा । आमालाई कुनै शिल्पकारी शब्दमा बयान गर्नु भनेको छालउछाल बनेर लहरिने सागरलाई सानो गाग्रोमा अटाउन खोज्नुजस्तै मात्र हो रहेछ ! कहाँ अटाओस्– सन्तानको स्वास्थ्य, शिक्षादिक्षा र भविष्य निर्माणका लागि गरिएको भगिरथ प्रयत्नको प्रतिफलस्वरुप विकसित अंश ! । अहिले कुनै रापताप र सन्तापबीच सम्झन्छु कुनै कुनामा थन्किएर बस्नुपर्ने दिनहरूमा चुहिइरहने आमाको रक्तस्राव पनि आखिर मेरै लागि त थियो होला नि ! यौवनका इच्छाहरू निर्ममतापूर्वक मारेर र आवश्यकताहरूलाई त्यागेर भ्रुणविकास सँगसँगै ममाथि वर्षिएको माया–ममता, स्नेहशील स्पर्श, मेरो साथ सहयोगका लागि भएको त्याग, तपस्या, साधना आदि ! । जसजसले उसको आफ्नो विषयगत वा अतिरिक्त योग्यता क्षमता अनुसार जे-जे भनुन् तर आमा तपाईको महिमा अपार छ । मानिसको अभिव्यक्ति कलाप्रति सम्मान जाहेर गर्नुसिवाय आमा तपाईलाई शब्दमा बयान असम्भव प्रायः छ । जीवनका कण–कणमा, प्रत्येक सुख–दुःखमा आमा तपाई सँगसँगै हुनुहुन्छ र त मैले गर्विलो आँट, साहस र हौसला पाइरहेको छु । मलाई र मेरो परिवेशलाई चाहिने इमान, निष्ठा, करुणा, सहिष्णुता आदि कमाइरहेको छु । जीवनको केन्द्रमा उपस्थित र अवस्थित आमाको दह्रिलो जोवान अहिले फितलो भयो । रहरको चाङमुनि उभिएको अधुरो र अपुरो मेरो बाल्यकालले आमालाई गलायो, निकै थकायो । परपरसम्म भौतारिएका सन्तानलाई नियाल्ने आँखा टोलाउँदा टोलाउँदै ओबायो । झरिलो अनुहार फतक्यै गल्यो । भरिला गाला केस्रा–केस्रा भएर चाउरियो । हेर्दाहेर्दै आमा अहिले फुल्नुभयो । उघ्रिएको बैंस मलाई जन्म दिएसँगै क्रमशः थन्कियो, अभावको ओडारबाट निस्सासिँदै निस्कन नपाउँदै आमाको यौवनता ढल्यो । मेरो लागि फुल्नुभयो । ठिंग उभिन टेको नसमाइ हुन्न, आमा जीवनको उत्तरार्धतिर ढल्नुभयो । अनुहारभरि मुजा परे । मुजा परेको हाँसो खिस्स हाँस्दा पनि सूर्यको पहिलोछँटा झैँ मन लोभ्याउछ, अचेत भए चेत विकासमा उज्यालो आउछ । रंगीन आभासँगै मुस्कान छाउछ । सन्तानप्रतिको करुणा बचाउन आमाले सहेको असाधारण दुःख र कष्ट अहिले रसाउछ । पटकपटक मरेर गर्नुभएको बलिदानले अहिले संसार हसाउछ । झरेको कपाल स्याहार्नुहुने आमाको यो उत्तरार्धले मलाई घरिघरि त निकै गिज्याउंछ । घरभरि गोठ थियो र परिवारमा सबैको ओठ थियो । गोठ र ओठलाई जोड्न आफूले जीवनकालमा खुबै संघर्ष गर्नुभयो । इमानको अग्लो पहाडतिर आँखा नचाउँदै हिँड्न सिकाउनुभयो । निष्ठाको सप्कोले पसिना पुछ्दै संघर्ष गर्न सिकाउनुभयो । आफूलाई भुल्दै र आफ्ना सौन्दर्य सपनालाई अलिपर राख्दै मलाई पाइला पाइलामा हिंड्न सिकाउनुभयो, अविश्रान्त हिडाइका लागि सिपाही बनेर सधैँभरि हौसला दिनुभयो । आफू जीवनकालभर औंठाछाप रहनुभयो तर मलाई ह्रस्व–दीर्घ शब्दज्ञानको आकार, प्रकार र प्रकृति चिन्न र सिक्न उत्प्रेरणा जगाउनुभयो । आमा र आमातुल्य संसारलाई नियाल्न, बखान्न र सपार्न अग्रसर तुल्याउनुभयो । आमाको मूल्य मुद्रामा साटेर आएका कृतघ्नले के सोचे कुन्नि ! तर मेरालागि योभन्दा ठूलो पक्ष के नै हुन्छ र आमा ! कृतज्ञ छु र कृतज्ञता व्यक्त गर्दछु, सधैँभरि अगाध सम्मानसहित हार्दिक नमन छ आमा ! । "
‘युवा पलायन रोक्नेदेखि कृषि आधुनिकीकरणसम्म एमालेको राष्ट्रिय विकास रणनीति’,"–सुजिता शाक्य। नेकपा (एमाले) केन्द्रीय कमिटी बैठक सम्पन्न भएको छ । २०८१ पुस २१ देखि २३ गतेसम्म चलेको बैठकले महत्पूर्ण निर्णय गरेको छ । बैठकमा वृहत् छलफल गरी विभिन्न १४ बुँदे राष्ट्रिय तथा अन्तर्राष्ट्रिय महत्वका प्रस्तावहरू पारित भएका छन् । यसको कार्यान्वयनले नेकपा एमालेको मात्र होइन, नेपाल र नेपाली जनाको भाग्य र भविष्य निर्धारण गर्ने छ । १. संगठन शुद्धीकरण र सुदृढीकरणको सम्बन्धमा। पार्टी अध्यक्ष केपी शर्मा ओलीले प्रस्तुत गर्नुभएको राजनीतिक प्रतिवेदनले समेटेका ९ वटा मुख्य विषयहरू र त्यसका उपशीर्षकहरूमा समेटिएको विषयवस्तु वस्तुगत र समय सान्दर्भिक छन् । यसलाई कार्यान्वयन गर्न सक्यौँ भने वर्तमान समस्याहरूलाई चिर्न सक्ने गरी मार्गदर्शन गरेको छ । हामीले हाम्रो लक्ष्य हाँसिल गर्न नीति र नेतृत्वप्रतिको विश्वासलाई अटल र मजबुत बनाउनै पर्छ । संगठनात्मक अराजकता, अवसरवाद, प्रियतावादी आत्मकेन्द्रित चिन्तन, व्यवहार र निराशालाई चिर्न पार्टीमा शुद्धीकरण र सुदृढीकरण अत्यावश्यक छ । तसर्थ पार्टी सचिवालयको बैठक र केन्द्रीय कमिटीको बैठकबाट अनुमोदित अनुशासनको कारबाही केन्द्रीय अनुशासन आयोगको आचारसंहिताको कार्यान्वयनको हिसाबले उचित छ । पार्टीलाई अझ अनुशासित सुदृढ, सुव्यवस्थित र गतिशील बनाउन संगठन विभागको राष्ट्रिय कार्यशालाको निष्कर्ष र सङ्कल्प साथै अध्यक्षले पेस गर्नुभएको प्रतिवेदनको अनुसूची ५ मा उल्लेखित वडाकेन्द्रित पार्टी निर्माण अभियान–२०८१ को (अवधारणा पत्र) लाई कार्यान्वयन गर्न सबै तहका पार्टी पङ्क्ति प्रतिबद्ध हुनुपर्दछ । २. जनसरोकारका विषयमा। झुलाघाट–चिवा भन्ज्याङ र केन्द्रीय विभागहरूले तयार पारी पार्टीको तर्फबाट बुझाइएको सुझाव कार्यान्वयनमा जोड दिनुपर्दछ । बेल्ट एण्ड रोड सहकार्यका लागि फ्रेमवर्कको बुँदा नं. ४ को सहकार्यका प्राथमिकता शीर्षकमा समेटिएका ५ वटा बुँदाले धेरै पक्षलाई सम्बोधन गरेको छ । यसमा उल्लेखित परियोजनाहरूलाई देश विकासको लागि कोशे ढुङ्गा बनाउन र जनताको जीवनस्तर उठाउनका लागि जनताले प्रत्यक्ष महसुस गर्न सक्ने, सकारात्मक प्रभाव पार्ने गरी परिचालन गर्नुपर्दछ । युवा, विद्यार्थीको विदेश पलायन न्यूनीकरण गर्न शिक्षा नीति र ऐनहरूलाई समय सापेक्ष परिमार्जन गर्नुपर्दछ । यथाशीघ्र परिणाममुखी अभियान सञ्चालन गरी रोजगारीका विविध आयामलाई विस्तार गर्नुपर्ने आवश्यकता छ । सरकारको कामलाई प्रभावकारी र गतिशील बनाउन राष्ट्रसेवक कर्मचारीमा विद्यमान त्रासलाई चिर्दै विश्वासको वातावरण बनाउनु आवश्यक छ । संघीय निजामती ऐनलाई यथाशीघ्र पारित गरी तिनै तहका कर्मचारीको दिगो व्यवस्थापन गर्नुपर्ने खाँचो छ । कर्मचारीको छिटो छिटो सरुवा हुने कुराले प्रशासकीय काममा गम्भीर नकारात्मक असर पार्ने कुरालाई ध्यानमा राख्न जरुरी छ । तीनवटै तहका सरकारलाई आवश्यक पर्ने जनशक्तिको विन्यास गर्दै सोही अनुसारको शिक्षा र तालिम प्रदान गर्नुपर्दछ । देशका दुर्गम क्षेत्रका गाउँ र सहरका स्कुल वा कलेजमा शिक्षाको गुणस्तरमा रहेको विभेद हटाउन पाठ्यक्रममा एकरूपता कायम गर्न आवश्यक छ । १२ कक्षा पढेका विद्यार्थीलाई पढ्न विदेश पठाउन अनुमति दिनाले देशलाई धेरै ठुलो क्षति र समाजमा नकारात्मक प्रभाव पारेको हुनाले यसलाई रोक्नुपर्दछ । विज्ञान, प्रविधि र व्यावसायिक शिक्षालाई नेपाली भाषामा नै अध्ययन अध्यापनको व्यवस्था मिलाउनु पर्छ । अङ्ग्रेजीलाई बढी महत्त्व दिने, अङ्ग्रेजी आधारित पाठ्यक्रमको बोझको कारणले धेरै विद्यार्थीको बुझाई र सिकाई कमजोर हुने र अङ्ग्रेजी नजानेकै कारणबाट हाम्रा छोराछोरी अयोग्य ठहरिने, कमजोर हुने र नजान्ने ठहरिने परिपाटीमा सुधार गर्नु आवश्यक छ । योगदानमा आधारित सामाजिक सुरक्षालाई सरकारी, निजी र श्रम क्षेत्रमा पूर्ण कार्यान्वयन गर्नुपर्दछ । सहरमा बालेन जस्ता अमानवीय प्रवृत्तिका जनप्रतिनिधिका कारण मजदुरले अपमान र प्रताडना बेहोर्नु परेको छ । तसर्थ मजदुरलाई संरक्षण गर्दै सहरलाई हिंस्रक तरिकाले गरिवमुक्त बनाउने, अपमानित गर्ने कुकृत्यलाई तत्काल रोक्न सरकारले यथाशीघ्र आवश्यक पहलकदमी लिनुपर्ने देखिन्छ । हाम्रो देशको आर्थिक विकास मूल रूपमा जलविद्युत, पर्यटन, सूचना प्रविधिसँगै आधुनिक कृषि उत्पादनका माध्यमबाट औद्योगिक विकास हो भन्ने कुरालाई आत्मसात् गर्दै ‘संवृद्धिको आधार: सम्मानित किसान र कृषिमार्फत औद्योगिकीकरण’ को नाराका साथ कामलाई अघि बढाउन आवश्यक छ । उद्यमशीलता र उत्पादन कार्यलाई पार्टी कामको भिन्नै र महत्त्वपूर्ण कार्यक्षेत्रको रूपमा विकास गर्नुपर्दछ । रुग्ण उद्योगहरूलाई परिचालन गरी रोजगारीका प्रचुर सम्भावनालाई बढाउने, स्वदेशी उत्पादनहरूको प्रयोग पूर्ण रूपमा कार्यान्वयनमा लाने कुरामा ध्यान दिनुपर्दछ । सरकारी झमेला र अवैज्ञानिक कर नीतिबाट उद्योगी र उपभोक्ताहरू मारमा परेको र थप उद्योग धराशायी हुँदै बन्द हुने स्थितिमा पुगेका छन् । यसबाट जोगाउन उद्योग व्यवसाय र व्यापार क्षेत्रमा कार्यरत व्यवसायीहरूलाई प्रोत्साहन हुने गरी प्रशासनिक सहजताका लागि सेवा प्रवाहलाई एकद्वार प्रणालीबाट काम गर्नुपर्दछ । दैनिक १५ सयदेखि २ हजारसम्म युवा पलायन भइरहेकाले कृषि श्रमिकको अभाव बढ्दो छ । २५ देखि ५० प्रतिशतसम्म जग्गा बाँझो छ । बसाई सराइले तराईको खेतीयोग्य जमिनमा बस्ती बढ्ने, खण्डीकरण हुने, हिमाली भेक र पहाडमा बस्ती खाली हुने तथा जङ्गल बढेर जङ्गली जनावरको आतङ्क बढेको स्थिति छ । यसको निराकरण यथाशीघ्र खोज्नुपर्दछ । हाम्रो देशमा खेतीयोग्य जमिन बाँझो हुने क्रम बढ्दो छ । कूल खेतीयोग्य जग्गा २५ लाख हेक्टरको २५% वा ६ लाख हेक्टर बाँझो छ । १२ लाख हेक्टर जमिनमा मात्र सिँचाइ सुविधा पुगेको तथ्याङ्क रहेको छ । मध्यपहाडी क्षेत्रमा यो दर २५ देखि ५०% भन्दा बढी रहेको देखाएको छ । पहाडको बस्ती तीव्र दरले रित्तिँदै छ । बिउ विजन, मल र खाद्यान्नमा पराश्रित हुनुपर्ने बाध्यात्मक परिस्थितिका कारण खाद्य सङ्कटको जोखिम बढ्दो छ । यसबाट सचेत हुँदै स्वदेशमै उत्पादन वृद्धि गरी आयात प्रतिस्थापनको योजना कार्यान्वयन गराउनुपर्ने आवश्यकता छ । स्वदेशी उत्पादनको बजार व्यवस्थापन र भण्डारणका लागि उद्योग मन्त्रालयले थालेको काम सराहनीय छन् । यसलाई अझ व्यवस्थित गर्नुपर्ने देखिन्छ । गत वर्षको तथ्याङ्क अनुसार ४० अर्बको धान, ३ अर्बको गहुँ, १६ अर्बको मकै, १४ अर्बको गेडागुडी विदेशबाट आयात भयो भएको छ । यो तथ्याङ्कले हाम्रो कृषि प्रणालीलाई सुधार गर्नुपर्ने देखाएको छ । ६०% जनसङ्ख्या कृषि आश्रित रहेको, बहुसङ्ख्यक साना किसान रहेको देशमा कृषि उत्पादन लागत अत्यन्त महँगो पर्ने, थोरै नाफा पनि बिचौलियाको पोल्टामा पर्ने र कृषि पेसाबाट परिवार पाल्न र जनजीविका चलाउन कष्टकर भएकाले पलायन हुनुपर्दा किसानमा पार्टी र सरकारप्रति बढ्दो असन्तुष्टि छ । यो असन्तुष्टि र निराशा चिर्न किसानमैत्री नीति तथा कार्यक्रम यथाशीघ्र कार्यान्वयनमा ल्याउनुपर्ने आवश्यकता छ । मलको अभावलाई न्यूनीकरण गर्न स्वदेशमा सञ्चालित प्राङ्गारिक मल उद्योगहरूबाट उत्पादित मल खपत गर्ने, उद्योगहरू बन्द हुनबाट जोगाउने, स्वदेशी मल उत्पादकलाई संरक्षण र प्रोत्साहित गरी उत्पादित मलको बजारीकरणमा सहजता प्रदान गर्नुपर्दछ । किसान एवम् उद्यमीका लागि सहुलियत दरका कर्जा, बिमा भुक्तानी सहज रूपले पाउने व्यवस्था मिलाउनुपर्ने छ । नाफाखोर बिचौलिया हटाई किसान–उपभोक्तालाई प्रत्यक्ष जोड्ने व्यवस्था गर्नुपर्दछ । एकातिर स्वदेशमा उत्पादित तरकारी फलफूल, माछा मासुले छिमेकी देशबाट आएका खाद्यान्नसँग मूल्यमा प्रतिस्पर्धा गर्न नसक्ने, अर्कोतिर बिना परीक्षण विषादीयुक्त खाद्यान्न निर्बाध आयात हुनाले क्यान्सर, मुटु, किड्नी, कलेजो आदि असाध्य र जटिल रोगका कारण नागरिकहरू जोखिममा परेका छन् । तसर्थ स्वास्थ्यकर र सुरक्षित खाद्यान्न आयात गर्न क्वारेनटाइन परीक्षण गरेर मात्र खाद्यान्न ल्याउने प्रबन्ध यथाशीघ्र गर्नुपर्दछ । रोजगारी र उद्यमशीलता बढाउन आधुनिक खेती गर्न जग्गा धितो राखेर लिइएको कर्जामा बैङ्कहरूको अनुचित नियमका कारण जग्गा लिलामी हुने प्रवृत्तिलाई रोक्ने गरी कानुन संशोधन गर्नुपर्दछ । जटिल रोगको कारण परिवार र राज्यलाई आर्थिक भार बढ्दो छ . तसर्थ देशमै सुपरस्पेशियल अस्पतालको सेवा स्तरोन्नति गर्नु आवश्यक छ । स्वास्थ्य बिमा सेवा रोकिएको जानकारी आएको हुनाले यसलाई सुचारु गर्न पहल गर्नुपर्दछ । ३. युवा पलायन रोक्ने सम्बन्धमा। सहर र विदेश पलायन भएका युवालाई आफ्नो थातथलोमा फर्काउन र कृषिमा लगानी आकर्षित गर्न नयाँ नीति र कार्यक्रम ल्याउन निर्देशन दिनको लागि विशेष प्रस्ताव पास हुन आवश्यक छ । संविधानले कृषि विकासको जिम्मा स्थानीय तहलाई दिएको छ । तसर्थ पालिकाहरूले नतिजा देखिने गरी बहुसङ्ख्यक किसानको समस्या सम्बोधन गर्न कृषि तथा पशुपालनमा अनुसन्धान र उत्पादनका लागि लगानी बढाउने काम प्राथमिकतामा राख्नुपर्दछ । रित्तिँदो हिमाली भेक र पहाडका बाँझो खेतीयोग्य जमिनमा स्थानीय माटो, हावापानी सुहाउँदो वैज्ञानिक र आधुनिक उपकरणसहितको फलफूल र जडीबुटी रोपेर जग्गाको उपयोग गरी व्यापक रोजगारी सृजना गर्न आवश्यक छ । श्रमिकको व्यवस्थापनको सम्बन्धमा उचित पारिश्रमिक र सहुलियतसहित व्यावसायिक बनाउन उपयुक्त प्रणालीको प्रबन्ध गर्नुपर्ने देखिन्छ । देशको प्राविधिक दक्ष जनशक्तिको अभावलाई परिपूर्ति गर्न मध्यमस्तरको प्राविधिक तयार गर्न एसइईमा अनुत्तीर्ण भएका विद्यार्थीलाई पनि नेपाली भाषामा नै तालिम दिई रोजगारमा जोड्ने व्यवस्था मिलाउनु पर्दछ । पार्टी कार्यकर्ता जोसँग जमिन छ उनीहरूको जमिन बाँझो राख्न नपाउने गरी कम्तीमा १० रोपनीमा कुनै न कुनै खेती गर्नेलाई मूल्याङ्कनबाट पार्टीमा पदोन्नति हुने नीति लिन आवश्यक छ । नेता, कार्यकर्तालाई विभिन्न उद्यमशीलता र उत्पादन प्रणालीसँग जोडिएर सफल व्यवसायी बन्न प्रोत्साहित गर्ने कार्यक्रम ल्याउन आवश्यक छ । उद्यमशीलता र उत्पादनलाई पार्टीको छुट्टै कार्यक्षेत्रको रूपमा विकास गर्नुपर्दछ । स्वदेशमै पर्याप्त बिउ र बेर्ना उत्पादन गर्नका लागि नार्क, नाष्ट, कृषि विश्वविद्यालयमा, सिटिइभिटीलाई एकीकृत योजनासहित परिचालन गर्नुपर्दछ । अनुसन्धानका लागि सरकारी र निजी ल्याबको क्षमता बिस्तार गरी टिस्यु कल्चर प्रविधिमार्फत नर्सरी विकास गरी फलफूलका स्वस्थ, भाइरस फ्री बेर्ना उत्पादन गर्ने र आम किसानलाई “बाँझो जग्गामा फलफूल उत्पादन अभियान” सञ्चालन गरी पहिलो वर्ष १ लाख हेक्टरमा फलफूल रोपण गर्ने कार्यक्रम ल्याउनु पर्दछ । यसो गर्न सकियो भने ‘समृद्ध नेपाल, सुखी नेपाली’को बाटोतर्फ हामी उन्मुख हुनेछौँ । यसले समाजवादको आधार तयार गर्न सहयोग गर्ने छ । (लेखक शाक्य नेकपा (एमाले) पोलिटब्युरो सदस्य हुन् ।)। "
"यी हुन् भीम रावलले एमाले र केपी ओलीलाई दिएका धोका, बाँकी छ अझै अन्तिम मौका","– टेकराज पौडेल। नेकपा (एमाले)को सचिवालय बैठकले भीम रावललाई पार्टीको साधारण सदस्यबाट निष्कासन गर्ने गरी गरेको निर्णय अहिले सर्वत्र बहसको विषय बनेको छ । एमालेले रावललाई कारबाही गर्नु ठीक थियो वा गलत भन्ने चर्चा निकै भएको छ । सामाजिक सञ्जालमा भीम रावललाई कारबाही गर्नु गलत थियो भन्नेहरूको मत पनि ठूलै छ । एमालेले रावललाई कारबाही गर्नु ठीक थियो वा गलत भन्नु अघि पहिला तलका यी तथ्य हेर्नुपर्छ । एमालेको दशौं महाधिवेशनमा बन्द सत्रको हलले रावललाई पार्टीको उपाध्यक्ष बन्नुस भन्यो। पार्टी अध्यक्ष ओलीले नै रावललाई उपाध्यक्ष प्रस्ताव गर्नुभयो । तर, मान्नु भएन । म चुनाव जित्छु भन्नुभयो, ल ठीक छ भनियो । अध्यक्ष पदमै चुनाव लड्नुभयो । करिब २३०० जना प्रतिनिधिहरुको मतमा जम्माजम्मी २४० मत अर्थात ८ प्रतिशत मत प्राप्त गर्नुभयो । अध्यक्षमा लडेर जित्न सम्भव छैन भन्ने सायद उहाँलाई मात्र होइन, दुनियाँलाई थाहा थियो । तर, उहाँले जिद्दी गर्नुभयो । एमालेको दशौं महाधिवेशन विशेष महत्वको छँदै थियो । सर्वसम्मत नेतृत्व चयन गरी विरोधीलाई गतिलो जवाफ दिनसकिन्थ्यो । तर, उहाँ बाधक बन्नुभयो । एमाले र माओवादी एकता र उक्त एकताको बलमा एमालेलाई र यसको बनिबनाउ विचार संगठनलाई कब्जा गर्न प्रचण्ड त घुँडा धसेरै लागेका थिए । माधव नेपाल, झलनाथ र वामदेव गौतमसमेत केपी ओलीबाट नेतृत्व जसरी पनि खोस्ने र नेतृत्वमा पुर्‍याउने र कम्युनिस्ट पार्टीलाई विसर्जन गराउन र खासगरी दक्षिणपन्थी अवसरवादको चरम दलदलमा फसिसकेका थिए । सर्वोच्च अदालतको एक फैसलाले नेपालको कम्युनिस्ट आन्दोलनलाई बचाउने काम गरेको थियो । तर, पूर्ववत एमाले नेतृत्वमा रहेका माधव नेपालको नेतृत्वमा करिब २० प्रतिशत केन्द्रीय सदस्य र सांसदहरुको बलमा एमाले पार्टी फुटाउने कामको प्रत्यक्ष अप्रत्यक्ष भूमिकामा भीम रावल हुनुभयो । एक त आफ्नै नेतृत्वमा बनेको कम्युनिस्ट पार्टी विभाजन हुनु अर्को आफ्नै पार्टीका दुई पूर्वअध्यक्ष तथा वरिष्ठतम् नेताहरु एमाले विभाजन गर्न भलिभित्तो गरेको अवस्थामा निकै लचिलो भएर केपी ओलीले १० भाइ विद्रोहीहरुलाई एमालेमै राख्न सफल हुनुभयो । माधव नेपालको विधान कार्यक्रम योजना बनाइदिइसकेका नेतागणहरुलाई जुनसुकै मूल्यमा एमालेमा राखिरहन निकै लचिलो भएका अध्यक्ष ओलीको निकै ठूलो प्रयासपछि पनि एमाले विभाजित गराएरै छोडे । एमाले विभाजित भएको र प्रतिपक्षी पार्टी एमालेविरुद्ध देशभरका बाँकी सत्तापक्षीय पार्टीहरुको गठबन्धन बनेको थियो । यस्तो बेला एमाले पार्टी सबल र बलियो बनाउन पार्टी अनुसाशित तथा विगतका अभ्यासहरुलाई थाँती राखेर धुलो टक्टकाउँदै उठ्न जुट्नुपर्ने थियो । सत्ता गठबन्धनसित पाखुरा सुर्काउन पार्टीका यावत प्रावधान र अधिकार केन्द्रिकृत गरेर दुनियाँलाई देखाउनकै लागि एमाले विभाजन भएको छैन, अझ बलियो भएको छ भन्ने आभास नदिइकन जनता र कार्यकर्ता निरास बन्ने थिए । तर, रावलले दुनियाँलाई हसाउन सहयोग पुग्नेगरी लोकतान्त्रिक अधिकारको नाममा ओलीसँग चुनाव लडेको हो भन्ने मानक बनाउने उद्देश्यले मात्र चुनाव लड्न चाहनुभयो। एमाले एक ढिक्का छैन, अझै एमालेभित्र विभाजनको बीउ मरिसकेको छैन भन्ने आभास दिन चाहनुभयो । चुनावको नाममा दुई दिन महाधिवेशनको समय र खर्च बढाइदिएर प्रतिक्रियावादीहरुबाट वाहीवाही पाएका रावल चुनावमा विधान अनुसार पदाधिकारीमा लड्नेले केन्द्रीय सदस्यमा पनि मतपत्रको लिस्टमा नाम हुने प्रावधानका कारण अध्यक्षमा हारे पनि केन्द्रीय सदस्यमा भने निर्वाचित हुनुभयो। महाधिवेशनको निष्कर्ष र व्यक्त भावना अनि प्रतिनिधिहरुको छनौटलाई चुनौती दिँदै केन्द्रीय सदस्यमा सपथ खान मन्जुर नगरेपछि उहाँ (रावल)लाई स्वतः केन्द्रीय सल्लाहकारको जिम्मेवारी दिइयो । त्यो पनि स्वीकार गर्नु भएन । सभामुख अग्नि सापकोटाको अनियमितताका विरुद्ध संसदमा एमालेले विरोध जनाइरहेको अवस्थामा रावलले केपी ओली प्रधानमन्त्री, अध्यक्ष वा संसदीय दलको नेता को हो ? आफूले नचिन्ने र आफूलाई कुनै दलको ह्वीप नलाग्ने घोषणा खुला गर्नुभयो । एमालेले कार्बाही गरेका २३ भाइ सांसदका विरुद्धमा तत्कालीन रुपमा सभामुख अग्नि सापकोटाले गरेको हर्कत विर्सने खालको थिएन । सभामुखले गरेको अन्यायविरुद्धमा दवाबमुलक कार्यमा पार्टीको नीतिविरुद्ध बोल्ने र ह्वीप नमान्ने कार्य बारम्बार गरेपछि रावलप्रति पार्टी नेता र देख्ने जान्नेहरु आजित भैसकेका थिए । तथापि एमालेले अन्देखा गरिरहेकै थियो । २०७९ मंसिरमा रावलका लागि अछाम निर्वाचन क्षेत्रको लागि संसद्मा सम्बन्धित क्षेत्रको उम्मेदवार बनाउने निर्णय प्राप्त भएपछि पार्टी अध्यक्ष केपी शर्मा ओलीले भीम रावललाई आगामी दिनमा पनि अघिल्लो कार्यकालको गतिविधि नदोहोर्‍याउन र नेतृत्वसँग मिलेर जान फोनमार्फत अनुरोध गर्नुभयो । साथै, काठमाडौ फर्केर भेटघाट गरेर अघि बढ्न समेत सुझाव दिनुभयो । पार्टी अध्यक्षले बोलाउँदा नजाने मात्र होइन ‘आफूलाई सम्बन्धित निर्वाचन क्षेत्र र जिल्लाले एक मात्र उम्मेदवार बनाएर पठाएकोले आफ्नो टिकट इन्द्रेको बाउ चन्द्रे आए पनि खोस्न नसक्ने तर ओलीसँग आज झुकियो भने बाँकी दिनमा पनि झुक्न पर्ने’ भन्ने जवाफ पठाइयो र पार्टी अध्यक्षसँग भेट गर्न नचाहेको सन्देश पठाउनुभयो । यता अध्यक्ष ओलीलाई चुनाव नलड्दै त रावलमा यत्तिको घमण्ड छ भने भोली चुनाव जितेर आएको अवस्थामा एमाले पुनः विभाजन गर्ने आधार भत्काउन जरुरी थियो । संसद्मा चुनाव जित्नैका लागि कमजोर खाले उम्मेदवारले जितेर आउने भएको हुँदा नयाँ अनुमोदन भएर रावल मात्र होइन, लोभीपापी अवसरवादीहरुको उपस्थितिले रावललाई बल पुर्‍याउने गरी त्यस्ताहरुको नेतृत्व गर्ने र एमालेको विरुद्धमा बनेको गठबन्धन सरकारले कथमकदाचित बहुमत ल्याएको खण्डमा एमालेलाई १० प्रतिशत सांसदको बलमै अध्यादेशमार्फत एमाले सिध्याउन अर्को प्रपन्चको खेल खेल्न नपरोस् भनेर पार्टी बचाउनको लागि भीम रावललाई टिकट दिइएको थिएन । हुन त यो पार्टी भीम रावल जस्तै लाखौंलाख कार्यकर्ताबाट निर्माण भएको हो तथापी पछिल्लो समय रावलले एमाले नेतृत्वलाई स्थापित गर्ने आफू पनि सँगसँगै हिड्ने कुराभन्दा पनि आफू एमालेका अन्य कार्यकर्ता र नेता भन्दा फरक धातुबाट बनेको हुँ भन्ने भ्रम पालेर गतिविधि गरेको धेरैले बुझ्न थालेका थिए । २०६५ को बुटवल महाधिवेशनको बेलासम्म झलनाथ खनालको टिममा रहेको बेला रावललाई जुनियर भएकोले अहिले सचिव लड्नुभन्दा नमानेर ओलीको टिमबाट उपाध्यक्ष लडेपछि उहाँले त्यो पदमा हार्नुभयो। तर, केन्द्रीय सदस्य जितेका रावल सपथ नखाई निहुँ खोजेर बस्नुभयो । जब २०६६ जेठमा प्रचण्डको सरकार ढलेर माधव नेपालको सरकार बन्ने स्थिति आयो र भीम रावललाई तत्कालीन शक्तिशाली नेता केपी ओलीको तर्फबाट एमाले-कांग्रेसको संयुक्त सरकारमा गृहमन्त्री बनाउने वातावरण बन्यो तब मात्र उहाँले केन्द्रीय सदस्यको शपथ लिनुभयो। त्यति मात्र होइन, २०६३ वैशाखमा माओवादीसहित ७ आन्दोलनरत पार्टीको सरकार बन्ने स्थिति आयो । सुदूरपश्चिमलाई मन्त्री चाहिने भन्दै रावलले निकै बबण्डर गर्नुभयो । एमालेको भागमा परेको शिक्षा लिएर मन्त्री बन्नुस भनेर पार्टीले अनुरोध गरेको थियो । आफूलाई गृह वा परराष्ट्र नभै सरकारमै नजाने अड्डी कस्नुभयो। परराष्ट्र मन्त्री सहाना प्रधानको नेतृत्वमा सरकारमा जाने एमाले स्थायी समितिको निर्णय उपर रावलले धावा बोलिरहनुभयो । संविधान जारी भैसकेपछि बनेको केपी ओली (एमाले-माओवादी)को सरकारमा रक्षामन्त्रीको जिम्मा पाएका रावल २०७४ को निर्वाचनपछि पनि गृहमन्त्रीको आकांक्षी हुनुहुन्थ्यो। नेकपा माओवादी र एमाले बीचको गठन्बन्धन र एकीकरण पछि शक्तिशाली मन्त्री बन्न नपाएको झोंक पार्टी अध्यक्ष केपी ओलिमाथि बारबार पोखी रहनुभयो। तराईमा पृथकतावादी गतिविधि गरिरहेको सीके राउतलाई शान्ति प्रक्रियामा ल्याउँदा रावलले धुँवाधार ओलीको विरोध गर्नुभयो । सम्झौताका बुँदाहरुलाई आफू अनुकुल अर्थ लगाउँदै सरकार र केपी ओलीलाई निच देखाउन कुनै कसर बाँकी राख्नुभएन । पछिल्लो समय पार्टीभित्रको कित्ता फेरेर माधवकुमार नेपालको नजिक पुगेका रावलले माधव नेपालले क्रिश्चिनिटीमा धेरै गतिविधि गरेको देख्दादेख्दै केपी ओली प्रधानमन्त्री हुँदाको बखत भएको एक अन्तर्राष्ट्रिय शान्ति सम्म्मेलनमा त्यहाँ होली वाइन खुवाइएको भन्दै आलोचना गर्नुभयो। एमाले हिन्दु धर्म विरोधी हो भन्ने पार्न कुनै कसर बाँकी राख्नुभएन । यसअघि पनि नेपालमा अन्तर्राष्ट्रिय सम्मेलन दर्जनौं भएका र ५ वटा प्रधानमन्त्रीको प्रमुख आतिथ्यतामा धार्मिक संस्थाले गरेका कार्यक्रमलाई छायाँमा पार्दै ओलीले मात्र उक्त कार्यक्रम नेपालमा गरेका र मुनको वीर्यसमेत खाएको भन्दै एमालेविरुद्ध र ओलीविरुद्ध अफवाह फैलाउनुभयो । अझ पछिल्लो समय त प्रचण्ड, माधव नेपाल, झलनाथ र वामदेवसँग मिलेर एमाले सिध्याउने रावलजीले गरेका सयौ गतिविधि यो छोटो लेखमा समेटन गाह्रो छ । माधव नेपालहरुको उत्साहटमा २०७८ मंसिर २९ गते प्रचण्डद्वारा नेकपा बैठकमा प्रधानमन्त्री तथा नेकपाका अध्यक्ष केपी ओलीमाथि लगाइएका १९ बुँदे आरोपका खेस्रा तयार गर्नेका संयोजक भीम रावल भएको वामदेव गौतमले यो पङ्ग्तिकारलाई भनेको कुरा २०७८ मंसिर ४ गते नै मैले लेखिसकेको थिएँ । वामदेवका अनुसार रावलको नेतृत्वमा पम्फा भुसाल, जनार्दन शर्मा र घनश्याम भुसाल हुनुहुन्थ्यो । नभन्दै २०७८ पुस ५ गते प्रधानमन्त्री केपी ओलीलाई संसदीय दलको माध्यमबाट नेता परिवर्तन होइन कि संसदबाट नेता फेर्न अविश्वासको प्रस्ताव लिएर राष्ट्रपति निवास पुग्नेको नेतृत्व गर्ने नै भीम रावल हुनुहुन्थ्यो । ओलीलाई सिध्याउन दूधबाट झिङ्गा फालेझैं फाल्ने योजनाका प्रमुख रफुकार रावलजी यतिबेला एमाले सचिवालयको बैठकबाट पार्टी सदस्यको बर्खास्तीपछि जुन प्रतिक्रिया दिँदै हुनुहुन्छ त्यो एउटा कम्युनिस्ट पार्टीको नेता वा कार्यकर्ताले गर्ने कुरा हो ? तेल दिँदा नखाने, तर कोल भने चाटिरहने रावल प्रवृत्तिको कुनै अर्थ हुन्न । तपाईंलाई ठीकसँग नेतृत्वसँगको विश्वास, नीतिप्रतिको विश्वास, आदर्शप्रतिको विश्वास र अन्तिममा आफैप्रतिको विश्वास छ भने एमालेमै सँगै बस्ने आधार सकिएका छैनन् । म पार्टीको नेता बन्न चाहन्छु भनेर सुध्रिएर आउने हो भने केही बिग्रेको छैन् । आफूले म त्यही पार्टीको सदस्य हुन पनि पर्दछ पनि भन्ने तथानाम गाली गरिरहन पनि पाइरहनु पर्दछ भन्ने कुरा जायज होला ? यति कुरा त रावलजीले दुर्गा प्रसाईंबाट पनि बुझ्न पर्ने हो । प्रसाईं एमाले छोडेर गए । एमाले र ओलीलाई मज्जाले गाली पनि गरिरहेका छन् । मान्छे स्वतन्त्र हुन अधिकार छ । प्रसाईंले फोहोरी गाली गर्छन्, तपाईं सैद्धान्तिक जामा लगाएका गाली गर्नुहुन्छ । एमालेमै बस्ने रहर छ भने समय केही घर्केको छैन । आफूले गरेको कामको आत्मालोचना गर्नुस । म सुध्रन्छु भन्नुस, कुरा सकिन्छ । ३५ वर्षदेखि तपाईंलाई एमालेको अब्बल नेता आफू बाहेक अरु कोही छैन भन्ने लागिरहेको छ । पार्टीको नेतृत्व, नीति, विचारलाई पनि तपाईं आक्रमण गरिरहनु कसरी जायज भन्न सकिन्छ !। बारम्बार अवसर प्राप्त नेताहरुले नै पार्टीलाई सिध्याउन जे पनि गर्ने तपाईंको रोदन सुनिरहन आवश्यक छैन् । ‘तेल दिँदा नखानेले कोल चाट्ने’ तरिका भीम रावल प्रवृत्ति हो’ अहिलेलाई भन्नू यत्तिमात्र हो । "
प्रधानमन्त्री ओलीलाई किन सिध्याउन चाहन्छन् ?,"–टेकराज पौडेल। कम्युनिस्ट सत्ता पूर्वी युरोपबाट र अन्य विश्वबाट ढलिरहेको बेला नेपालमा कम्युनिस्टहरु बढिरहँदा संसार चकित पर्दै थिए । नेपालका पुँजीवाद पार्टीहरु संसारबाट कम्युनिस्ट सत्ता ढल्ने र विघटन भैरहेका बेला हाम्रा देशका कम्युनिस्ट किन बाँकी रहलान् भन्ने लागि रहेको थियो । ठाउँ-ठाउँमा भनिरहेका थिए कि, ‘कम्युनिस्टहरु दुई दिनका पाहुना हुन् ।’। २०५१ सालको मध्यावधि चुनावमा बुटवलको एउटा चुनावी सभामा कांग्रेसका उम्मेदवार नेपाल तरुण दल अध्यक्ष बालकृष्ण खाँणले चुनावी सभामा एमाले नेता मोदनाथ प्रश्रितलाई चुनौती दिँदै ‘यो चुनावमा देशभरबाट कम्युनिस्टहरुले एक सिट पनि नजित्ने र प्रश्रितसहित बुटवल पारीको भित्तामा कम्युनिस्टहरुलाई टाँसी दिने’ हुँकार दिएका थिए। एकातिर एमाले महासचिव मदन भण्डारीको षड्यन्त्रपूर्वक दासढुङ्गामा हत्या पनि देशी-विदेशी प्रतिक्रियावादीहरुकै योजनामा भएको र टनकपुर बाँधसम्बन्धी भारतसँगको सम्झौतामा सर्वोच्च अदालतले दुई तिहाई संसद्बाट पारित गर्नु पर्ने बाध्यता परेपछि दुई तिहाई संसद् जित्नको लागि गिरिजाप्रसाद कोइरालाको योजनामा मध्यावधि चुनाव गराउने उपयुक्त वातावरण मिलाउन लागि परेको बेला कांग्रेस भित्रै ३६ से को जन्म भएपछि आफ्ना विरोधिहरुलाई पनि सिध्याउने र कम्युनिस्टहरुको बीउ मास्ने योजनाका साथ मध्यावधि निर्वाचन घोषणा भएको थियो । तर, परिणाम गिरिजाप्रसादले चाहे जस्तो आएन । ‘म ताक्छु मुढो, बन्चरो ताक्छ घुँडो’ भने जस्तै भयो । नेपालमा कम्युनिस्ट पार्टीको सत्ता (सरकार) मा हालीमुहाली हुँदा पश्चिमा र दक्षिण शक्तिलाई मन परेको छैन । मदन भण्डारीको नविनतम् विचारका कारण नेपालमा २१ औं सदिमा नयाँ कार्लमार्क्स जन्मेको भन्दै कलकत्तामा भएको अन्तर्राष्ट्रिय समाजवादी पार्टीहरुको मञ्चमा मदन भण्डारीको विचारबाट अब ढलिसकेको समाजवादी क्रान्ति पुनः जाग्ने भयो भन्ने त्रासले नै मदन भण्डारीको हत्या भएको दुनियाँले बुझेको छ । पुँजीवादहरुलाई एउटा के भ्रम छ भने कुनै शक्तिलाई रोक्नु छ भने त्यसको शीरमा प्रहार गरेर शारीरिकरुपबाटै सिध्याउन उद्धत देखिन्छन् । मदन भण्डारीको हत्या पनि त्यही उद्धेश्यबाट अभिप्रेरित थियो भन्ने नेपाली जनताले बुझेका छन् । यति बेला फेरि नेपालको शक्तिशाली कम्युनिस्ट पार्टीका अध्यक्ष तथा वर्तमान प्रधानमन्त्री केपी शर्मा ओलीलाई शारीरिक रुपमा वा अन्य कारणले सिध्याउन सकिन्छ भनेर विभिन्न ट्रायलहरु चलिरहेका छन् । सरकार प्रमुख भएको हुँदा सुरक्षा निकायलाई छलेर गर्ने आक्रमण त्यति सफल नहोला, त्यस्तो हत्या वा अपराधको पोल पनि खुल्न सक्ने डरले वा अन्य कारणले हो अहिले उनीमाथि साइबर हमाला तीव्र छ । विदेशी शक्तिहरु र खास गरी कम्युनिस्ट विरोधी ताकतहरुले सकेसम्म जालझेल र षडयन्त्रका अनेक जाल बुनिरहेकै छन् । धन्न कमाउने मामिलामा आफ्नो सम्पत्ति नै ट्रस्टको नाममा शेषपछि प्रदान गर्ने घोषणा र सम्पत्ति खाने सन्तति नभएको कारण उनीले विदेशमा पैसा राखेको, टेलिकममा अर्बौ शेयर भएको भन्ने प्रचारलाई सहज ढंगबाट नेपाली जनताले पत्याउने खालको कुरा नभएको कारण आक्रमणकारीको तारोले फेल खाएको हो । आरोप लगाउनेले स्विस बैंकमा ४१ अर्ब र कम्बोडियाको टेलिकममा ३२ अर्ब रुपैयाँ २०७५ साल तिर जम्म्मा गरेको हबाला दिने गर्दछन् । हुन त ओली २०७२ साल असोज २४ गतेदेखि २०७३ जेष्ठ महिनासम्म प्रधानमन्त्री थिए । २०७२ वैशाख १२ गतेको भूकम्प र भदौदेखिको भारतीय नाकाबन्दीको बीच उनले ९ महिना सरकार चलाउने अवसर पाएका थिए । त्यस समयमा देशको आर्थिक गतिविधि निकै सुस्त र विदेशी सहयोगको भरमा थियो । अनि दोस्रो पटक २०७४ फागुन ४ गते प्रधानमन्त्री भएका ओलीले २०७५ असारमा अघिल्लै सरकारले बजेट भाषणमार्फत सार्वजनिक गरेको बजेटको कुन शीर्षकबाट निकालेर कम्बोडिया र स्विस बैंकमा ३२ र ४१ अर्ब रुपैयाँ गरी ७३ अर्ब रुपैया जम्मा गरे होलान ? नेपालको कुन बजेटबाट काम नगरी ओलीको खातामा आए होला ? र, रातो किताबको कुन शीर्षकमा विनियोजन गरेको रकम प्रधानमन्त्रीले यसरी सिधै आफ्ना खातामा हालेर विदेश बोकेर जान पाइएला ? अनि किड्नीको बिरामी अनि निसन्तान व्यक्तिले विदेशमा राखेको पैसा शेषपछि कस्लाई दिने होलान ? प्रधानमन्त्रीको सचिवालयले ४८ जनासम्म राखेर तलब खुवाउने नियम हुँदा हुँदै १२/१४ जनाले सचिवालय धान्ने र फजुल खर्च रोक्ने प्रधानमन्त्रीले यसो गरे होलान् भन्ने अनुमान पनि गर्न गार्‍हो कुरा हो । चार वर्षअघि सन् २०२० जुलाई १२ तारिखमा ‘ग्लोबल वाच एनालाइसिस’ नामक संस्थाको वेबसाइटमा रोलेन्ड जकार्डले कम्बोडियाको टेलिकममा ओलीको लगानी भएको दाबी गर्दै समाचार राखेको थियो । ओलीलाई शारीरिक रुपमा हत्या गर्नभन्दा उनीको आर्थिक पाटोको समाचारले उनको राजनैतिक भविष्य डामाडोल पार्न सकिन्छ भन्ने लागेर त ‘एएनआई’, टाइम्स अफ इन्डिया, द इकोनोमिक टाइम्स जस्ता भारतीय मिडियाहरूले यो वेबसाइटलाई उद्धृत गर्दै समाचार लेखेका थिए । काठमाडौं पोसिली हाउसका अनुसन्धानकर्ता किरण चापागाईंले अन्तर्राष्ट्रिय रिपोर्ट र घटनाक्रमहरूको अध्ययनले ‘ग्लोबल वाच एनालाइसिस’ र रोलान्ड जाकार्ड सीमापार दुश्प्रचार गर्ने कार्यमा संलग्न रहेको निष्कर्षमा पुग्न सकिने बताएका थिए । ओलीलाई अर्थात नेतृत्वलाई कमजोर बनाउन सकियो भने क्रमशः अन्य पाटो आफै तह लाग्ने दुश्प्रचार अभियानकर्तालाई राम्रोसँग थाहा छ । देशमा एमाले पार्टी बलियो संगठन र धेरै जसो मूल नेतृत्वलाई अख्तियारको ढोका टेक्नु परेको छैन । यो देशमा २०४६/४७ सालबाट निरन्तर सरकार राजनैतिक नियुक्तिदेखि वडा सदस्यसम्म हजारौं हजार कार्यकर्ता, जो सार्वजनिक जिम्मेवारी निर्वाह गरे । हालसम्म एमाले भित्रको ठूलो संख्याले अख्तियार धाउन नपर्नु नै एमाले मन नपराउनेहरुको लागि टाउको दुखाउने विषय हो । धमिलो पानीमा माछा मार्ने, स्वार्थका रोटी सेकाउन अनेकन जातीय, क्षेत्रीय, धार्मिक भड्काउहरु बेला कुबेला गर्न चाहनेहरुका चाहनाहरु नेकपा (एमाले) दर्बिलो भएको कारण सम्भव भएको छैन । एमाले अध्यक्ष एवं प्रधानमन्त्री ओलीलाई विरोधीहरुले नरुचाएको कारण पनि धेरै छन् । किनकी उनको बलियो पक्ष छ – इमान्दारिता र राष्ट्रप्रेम । अरु प्रधानमन्त्री हुँदा भारतीय नाकाबन्दीलाई सिमा रोकावट भन्ने शब्द पनि बोल्न डराउनेका बीच ओलीले नाकाबन्दी हामीले सहदैनौँ भन्दै उत्तरतर्फ बाटो र बन्दरगाह खोल्ने धृष्टता गर्नु, भारतीयले करिब ६५ वर्षदेखि कब्जा र ५० वर्षदेखि नक्सा समेतबाट नामेट गरेको कालापानी, लिपुलेक र लिम्पियाधुराको नक्सा पारित गर्नु, उत्तरतर्फका नाका खोल्न बजेट व्यवस्था गर्नु र पछिल्लो पटक भारतले नचाहेको बीआरआई सम्झौता गर्नु, बालुवाटारको जग्गा खोजी थाल्नुलगायतले प्रधानमन्त्री ओली सबैको टार्गेटमा परेका छन् । भारतले बनाउँछु भनेको हुलाकी सडक बनाउनु, दैलेखमा पेट्रोलियम उत्खनन् आदि शक्ति केन्द्रहरुको लागि टाउको दुखाइको विषय हो । तर, देशको कुभलो चाहनेहरु जो विदेशी हुन् उनीहरुको त एमालेको विरोध गर्नु धर्म हो । आफूलाई नेपाली भन्नेहरुले प्रधानमन्त्री ओली र एमालेको विरोधमा धावा बोल्नु भनेको एउटा स्वाभिमानी, विवेकशील, राष्ट्रिय भावना र सपना बोकेको पार्टीको विरोध गरेर समृद्धिलाई रोक्नु भनेको आफ्नो खुट्टामा आफैँ बन्चरो हान्नु बाहेक अरु केही होइन । "
ओशोका केही रोचक प्रसंग,"–स्वामी ध्यान आशिष। २०औं शताब्दीका महान रहस्यदर्शी ओशोको जन्म ११ डिसेम्बर १९३१ शुक्रबारको दिन भारतको मध्यप्रदेश राज्यको रायसेन जिल्लामा कुछवाडा भन्ने गाउँमा भएको थियो । त्यसैले ११ डिसेम्बरमा ओशोको जन्म दिवस विश्वभरका ओशो आश्रम तथा ध्यान केन्द्रहरुमा बहुत हर्षोल्लासका साथ मनाइन्छ । उहाँको बाल्यकालको नाम रजनीश चन्द्रमोहन जैन थियो । उहाँको बुबाको नाम बाबुलाल जैन अनि आमाको नाम सरस्वती जैन थियो । उहाँको बुबा मध्यप्रदेश राज्य, नर्सिङ्गपुर जिल्लाको गडरवाडामा सानो कपडा व्यापारी हुनुहुन्थ्यो । उहाँको बुवा आमाका ११ सन्तानमध्ये ओशो सबैभन्दा जेठो सन्तान हुनुहुन्थ्यो । एक बहिनीको बाल्यकालमा निधन भएपछी ओशोका पाँच भाईहरु र चार बहिनी भए । ओशो सात बर्षको उमेरसम्म मावली हजुरबुवा र हजुरआमाको अपार मायामा हुर्कनुभएको थियो । ओशोले उहाँहरुलाई नाना र नानी भन्नुहुन्थ्यो । उहाँ सात बर्षको हुँदा उहाँको नानाको मृत्यु भयो । त्यसपछि उहाँ नानीसहित आफ्नो माता पितासंग बस्न गडरवाडा आउनुभयो । ओशो बाल्यकाल देखिनै विद्रोही स्वभावको हुनुहुन्थ्यो । एक फिट उचाइको पुलबाट वर्षातमा उर्लिरहेका नर्मदा नदीमा हामफाली पौडी खेल्नु उहाँको लागि सामान्य खेल थियो । आफ्नो स्कूलको शिक्षा पूरा गरेपछि उहाँ सन् १९५१ मा उच्चशिक्षा अध्ययनको लागि जवलपुरको हितकारिणी कलेजमा भर्ना हुनुभयो । तर उहाँको विद्रोही स्वभावको कारण उक्त कलेजमा उहाँलाई धेरै समय पढन दिइएन । त्यसपछि उहाँ जवलपुरकै डीएन जैन कलेजमा भर्ना हुनुभयो । ओशोले आफ्नो जवलपुरको अध्ययन कालमा स्थानीय पत्रिकामा सहायक सम्पादक बनेर काम गरि आफ्नो खर्च आफैँ जुटाउनु भएको थियो । सन् १९५५ मा डीएन जैन कलेजबाट दर्शनशास्त्रमा स्नातक तह सकेपछि उहाँ दर्शनशास्त्रमा एमए अध्ययनको लागि सागर विश्वविद्यालयमा भर्ना हुनुभयो । उहाँले सन् १९५७ मा जवलपुरको सागर विश्वविद्यालयमाबाट स्नातकोत्तर तहमा प्रथम श्रेणीमा प्रथम स्थान हासिल गरि स्वर्ण पदक प्राप्त गर्नुभयो । त्यसपछि उहाँले छत्तिसगढ राज्यको रायपुरमा रहेको ढुडीधारी संस्कृत कलेजमा लेक्चररको रुपमा पढाउन सुरु गर्नुभयो । सन् १९५८ मा उहाँले जवलपुरको जवलपुर विश्वविद्यालयमामा प्राध्यापकको रुपमा अध्यापन गर्न थाल्नुभयो । ओशोको पूर्वजन्मको संस्कार तथा यस जन्मको गहन साधनाले २१ वर्षको उमेरमा २१ मार्च, १९५३ मा जवलपुरको भंवरताल पार्कमा रहेको मौलश्री रुखको फेदमा उहाँको बुद्धत्व घटित भएको थियो । सन् १९५७ पछी उहाँले विश्वविद्यालयमामा अध्यापनको साथसाथै भारतभर घुमिघुमी प्रवचनहरु पनि दिन थाल्नुभयो । त्यसताका उहाँ भारतमा आचार्य रजनीशको रुपमा प्रख्यात हुनुहुन्थ्यो । उहाँले नौ बर्ष अध्यापन गरेपछि सन् १९६६ मा जवलपुर विश्वविद्यालयमाबाट प्राध्यापक पदबाट राजीनामा दिई आफ्नो पूरा समय भारतभरी घुमुघुमी प्रवचन दिने र ध्यान शिविरहरु संचालन गरि मानव चेतनाको जागरणको लागि समर्पित गर्नुभयो । उहाँ सन् १९७० मा जवलपुरबाट मुम्बईको उडल्याण्ड अपार्टमेन्टमा सर्नुभयो । उहाँले १९७० को अप्रिलमा २१औं शताब्दीको मनुष्यको लागि एक प्रभावशाली र क्रान्तिकारी ध्यान विधि सक्रिय ध्यान आविष्कार गर्नुभयो । यस धर्तीमा पहिलो पटक सक्रिय ध्यानको आविष्कार भयो । उहाँले २६ सेप्टेम्बर, १९७० मा भारतको मनालिमा भएको ध्यान शिविरमा ‘कृष्ण मेरे दृस्टी मे’ भन्ने प्रवचनको दौरान दशजना साधक साधिकालाई दिक्षा दिइ विश्व अध्यात्मिक आकाशमा नव सन्यासको सुरुवात गर्नुभयो । सन १९७१ ताका उहाँलाई भगवान रजनीश भन्न थालियो । यस धर्तीमा ११ डिसेम्बर १९३१ मा ओशो मात्र जन्मिनु भएन । यस धर्तीमा नयाँ अध्यात्मिक अभियान जन्मियो । त्यसपछि यो जगतमा नबिन अध्यात्मिक जागरण जन्मियो । यो धर्तीमा नव सन्यास जन्मियो । यस संसारमा ७५० भन्दा बढी अध्यात्मिक साहित्यहरु सृजन भए । उहाँको जीवनकालमा यस धर्तीमा हजारौ प्रवचन शृंखलाहरु जन्मिए जसमध्ये १० हजार भन्दा बढी रेकर्ड भइ मनुष्यताले मार्गदर्शन प्राप्त गरिरहेको छ । २१औं शताब्दी अनुकुल नया ध्यान बिधिहरु सृजन भए । यस धर्तीमा पहिलोपटक अध्यात्म र विज्ञानको मिलनको दर्शन ओशोसंगै प्रादुर्भाव भयो । उहाँको क्रान्तिकारी अध्यात्मिक दर्शनबाट प्रभावित भई उहाँको जीवनकालमै दश लाख भन्दा बढी सन्यासी भए अनि लाखौं मान्छेहरुले उहाँको बिचारलाई अंगाले । उहाँको नयाँ मनुष्यको परिकल्पना ‘जोरबा दि बुद्ध’ को दर्शन अहिलेको बिज्ञान र प्रविधिको आधुनिक युगमा बहुत सान्दर्भिक छ । ओशोको जन्म र जीवनसँग सम्बन्धित अनेकौ रहस्यमय घटनाहरु छन । मैंले यहाँ ओशोको जन्मसँग सम्बन्धित केही रहस्यहरु उजागर गर्न खोज्दैछु । १६ औं शताब्दीमा फ्रान्समा एक प्रशिद्ध भविश्यवेदा पैदा भएका थिए । उनको नाम नास्त्रेदमस थियो । उनले गरेका सारा भविष्यवाणी सहि सिद्ध भएका छन् । उनले त्यसबेला प्रथम विश्वयुद्ध र दोस्रो विश्वयुद्धको किटान गरेका थिए । हिटलर र नेपोलियन बोनापार्ट जस्ता शासकहरुको उदय र बिलयका बारेमा आफ्नो पुस्तकमा लेखेर गएका थिए । उनले अब्राहम लिंकनको हत्याको बारेमा समेत भविष्यवाणी गरेका थिए । ति महान भविष्यबेत्ताले २०औं शताब्दीमा एक महान धर्मको उदय हुने कुरा उल्लेख गरेका थिए । त्यस धर्मले नै तेस्रो विश्वयुद्धबाट संसारलाई जोगाउने कुरा गरेका थिए । उनले भनेका थिए । त्यो धर्म पूर्वबाट सुरु भइ सारा संसारभर फैलने छ । त्यस धर्मको प्रणेताको नाम चन्द्रमासंग सम्बन्धित हुनेछ । त्यस धर्मको प्रतिक चरा हुनेछ अनि त्यस धर्मका अनुयायीहरुले लगाउने पहिरन रातो हुनेछ र त्यस धर्मका गुरुलाई सारा संसारले दुत्कार गर्नेछ ईत्यादी भबिष्यबाणी गरेका थिए । यी लक्षणहरु महान गुरु ओशो रजनिशमा करिब करिब ठ्याक्कै मिल्न आउछ । यस कुरालाई डा. योगी बिकाशानन्दले समेत एक प्रवचनको क्रममा उजागर गरेका छन् । ओशोको नानाले बनारसको एक ज्योतिषसँग उहाँको जन्म कुण्डली बनाउनु भएको थियो । उनले भनेका थिए–यस बालकको २१ बर्षसम्म प्रत्येक सातौ बर्षमा मृत्युको योग छ । ओशोको नानानानीसँग अगाध प्रेम थियो । ओशो सात बर्षको हुँदा उहाँको ननाको मृत्यु भयो । ओशोले आफ्नो नानको मृत्युलाई यति नजिकबाट देख्नुभयो कि उहाँलाई आफ्नै मृत्युजस्तै महशुस भयो । जब ओशो १४ वर्षको हुनुभयो उहाँलाई थाहा थियो ज्योतिषले जन्म कुण्डलीमा मृत्यु हुनसक्छ भनेका छन् । यसलाई ध्यानमा राखी ओशो आफ्नो गाउँ नजिकै रहेको शक्खर नदी नजिकै एउटा शिब मन्दिरमा जानुभयो र त्यहा सात दिनसम्म बहुत होशपूर्ण रुपमा सुतेर बसी मृत्युको प्रतिक्षा गर्नुभयो । सातौं दिन त्यहाँ एउटा सर्प आयो तब उहाँलाई लाग्यो कि यहि उहाँको मृत्यु हो । तर उक्त सर्पले उहालाई केही नगरी गयो । यस घटनाले ओशोलाई मृत्युको साक्षात्कार गरायो । ओशो जन्मेको तीन दिनसम्म रुनु पनि भएन र आमाको दुध पनि खानुभएन । ओशोको परिवार यसले गर्दा चिन्तित बन्यो । तीन दिन पछाडि उहाँ रुन पनि थाल्नुभयो अनि आमाको दुध पनि खान थाल्नुभयो । त्यसबेला भारतमा पहिलो बच्चा माइतमा जन्माउने प्रचलन थियो । ओशो गर्भमा हुँदा उहाँका मामाले उहाँका आमालाई लिएर ओशोको मामाघर जाँदै हुनुहुन्थ्यो । बाटोमा एउटा ठुलो नदी पर्दथ्यो र उक्त नदीमा डुंगाबाट पार गर्नु पर्दथ्यो । त्यहाँ मामा र भान्जासँगै डुंगामा यात्रा गर्दा डुंगा डुब्न सक्छ भन्ने प्रचलन भएको हुँदा त्यस डुंगाको नाबिकले भन्यो यि गर्भवती महिला र तपाइँसंगै डुंगामा यात्रा गर्न हुँदैन । कि मामा मात्र यात्रा गर्नुहोस अथवा ओशोकी आमा मात्र । रात परिसकेको थियो । त्यो डुंगा अन्तिम डुंगा थियो । त्यसपछि उहाँहरु नदी किनार नजिकै रहेको एक आश्रमका गुरु जसलाई साइबाबा भनिन्थ्यो त्यहाँ जानुभयो र सहयोग माग्नुभयो । ति गुरुले नबिकलाई बोलाएर भन्नुभयो यि महिलाको गर्भमा महान आत्मा छ र यसले हजारौं मान्छेहरुलाई तार्छ । तिमी ढुक्कसँग डुंगा चलाउ तिम्रो डुंगा डुब्दैन । त्यसपछि नबिकले उहाँहरुलाई डुंगामा राखी नदी पार गरायो । यो कुरा ओशो स्वयंले आफ्नो पुस्तक ‘दि ग्लिम्सेस अफ गोल्डेन चाइल्ड हुड’ मा भनेका छन् । यस धर्तीमा मानव जातिको इतिहासमा ओशो रजनीशजस्ता बहुआयामिक व्यक्तिको कहिल्यै जन्म भएको पाइदैन । उहाँमा जति अभिब्यन्जनाको विविधता, कार्यकुशलताको विचित्रता र जिवनशैलीको स्वतन्त्रता कसैमा पलाएको पाइदैन । यो धर्तीमा उनी पहिलो व्यक्ति हुन जसमा विविध धर्म, विज्ञान, मनोविज्ञान, कला, साहित्य, संस्कृति तथा सम्पूर्ण मानविय विधाहरु सम्मिलित हुन आए । उनी मानव इतिहासका पहिलो व्यक्ति हुन् जसले विश्वका सम्पूर्ण धर्मका विविधता बीच एकता र एकता बीच विविधताको मार्मिक व्याख्या गर्न सफल भए । नेपालमा ओशो अभियानका प्रणेता स्वामी आनन्द अरुण आफ्नो पुस्तक सन्तगाथामा ओशोको सम्बन्धमा भन्नुहुन्छ । सन् १९३१ मा यस पृथ्वीमा क्रान्तिको एक अग्निपुष्प खिल्यो । त्यो पुष्पको राप सारा संसारमा फैलियो र त्यो फैलनेक्रम निरन्तर तिब्र हुँदै गइरहेको छ । व्यक्तिमा शान्ति र समाजमा क्रान्तिको बिगुल फुक्ने ओशोले व्यक्तिको मौलिक स्वतन्त्रता, धर्मको पेवा बनेको पाखण्डको पूर्ण बिरोध, शोषणको पेवा बनेको धर्मलाई तर्क, बौद्धिकता, र विज्ञानको अग्नि परीक्षाबाट गुजारे । बौद्धिक, चिन्तनशील, धर्मप्रति निराश र वितृष्णाले भरिएका व्यक्तिलाई पनि धर्मको वैज्ञानिक संस्करण प्रस्तुत गर्दै धर्ममा जीवन्त आकर्षण एबम ताजगी थपिदिए । जसले गर्दा संसारभरका नव युवकहरु उनको दर्शनमा आकर्षित भए । स्वामी आनन्द अरुण ओशोलाई यस धर्तीका अनौठा र अदितीय बुद्धपुरुष भन्नुहुन्छ । यस्ता महान यो शताब्दीका बुद्धपुरुष ओशोको जन्म दिवसमा उहाँप्रति हार्दिक नमन । जय ओशो ! जय भगवान ! (लेखक ओशो सन्यासी हुन्)। "
दमक व्यापारिक कम्प्लेक्स : कोशीबासीलाई भव्य उपहार,"–युवराज बास्कोटा। शिलान्यास भएलगत्तै विभिन्न नाम र उपनामले चर्चा कमाएको दमक व्यापारिक कम्प्लेक्सको औपचारिक समुद्घाटन सम्मानीय प्रधानमन्त्री श्री केपी शर्मा ओलीका बाहुलीबाट भएको छ । झापाको दमक नगरपालिका–३, दापगाछीस्थित दमक व्यापारिक कम्प्लेक्सको उद्घाटन गर्दै प्रधानमन्त्री ओली। समुद्घाटन समारोहमा सरकारका वरिष्ठ उपप्रधानमन्त्री माननीय प्रकाशमान सिंहसहित गन्यमान्यजनको उपस्थितिले यसको भव्यता आफैंमा प्रकट भएको छ । सरकारको प्रधानमन्त्री नै स्वयं छिमेकी पालिकामा आउनुहुने पक्कापक्की भएपछि विभिन्न शीर्षकका कामको सहज व्यवस्थापन गर्दै कार्यस्थलतिर जान लाग्नुभएका कानेपोखरी गाउँपालिकाका उपाध्यक्ष भोलाप्रसाद अधिकारीको सहयोगमा समुद्घाटन समारोहमा सहभागी हुने सुनौलो औसर मिल्यो । दाजु पार्थबहादुर बुढाथोकी, दानबहादुर बस्नेत र हरिप्रसाद अधिकारीसँगको सहयात्रा निकै रमणीय थियो । झापाको दमक नगरपालिका–३, दापगाछीस्थित दमक व्यापारिक कम्प्लेक्सको शिलापत्र अनावरण गर्दै प्रधानमन्त्री ओली। गिज्याउने, खिसिट्युरी गर्ने र परस्पर तेजोबध गर्न उद्यत रहनेले विषयवस्तुलाई जे–जसरी उछाले पनि, सकारात्मक सोच र सोचसञ्चार अभावमा छुद्र र खुद्रातर्क गरिएका कारण जे–जे कुरा सुने पनि यो व्यापारिक कम्ल्पेक्सलाई नजिकैबाट पढेपछि संघीय सरकारको तर्फबाट हामी कोशीबासीले उपहारस्वरुप पाएको यो अमूल्य सम्पदा हो । दमक–३, दापगाछीस्थित दमक व्यापारिक कम्प्लेक्स । प्रधानमन्त्री ओलीबाट उद्घाटन भएको यो १८ तले कम्प्लेक्स एक अर्ब ६३ करोड ५४ लाख ४६ हजार रुपैयाँ लागतमा बनेको हो । चार बिघा १६ कठ्ठा क्षेत्रफलमा फैलिएको नेपालकै अग्लो टावर रहेको यो कम्प्लेक्सलाई घरेलु र विदेशी पर्यटकको प्रमुख गन्तव्यका रूपमा विकास गर्ने सरकारको अवधारणा रहेको छ । यो झापाको दमकका लागि मात्र नभएर समयक्रममा हाम्रो परिचय बटुल्ने, कमाउने र जमाउने सार्वजनिक महत्त्वको विषयवस्तु हो भन्ने निष्कर्ष यसरी निकालेँ । १) देशमै पहिलोपटक झापामा यो उचाइ र महत्त्वको संरचना बनेको छ । झापाको पुरानो र ऐतिहासिक शहर दमकले अत्याधुनिक स्वरुप बोकेको दीर्घ जीवनपर्यन्त रहने भव्य संरचना पाएको छ । २) नेपालबाहेक भारतको सिक्किम, बिहार, बंगाल सीमावर्ती क्षेत्रसमेत आकर्षित रहन सक्ने यो टावरबाट सामाजिक समृद्धिको परिचयका अलाबा आर्थिक पक्षको विकासमा टेवा हालेको छ, पर्यावरणीय महत्त्वका दृष्टिकोणले सन्तुलन कायम गर्ने भएको छ र प्राकृतिक सौन्दर्यले आकर्षित हाम्रो सांस्कृतिक छवि क्रमशः उठ्ने छ । ३) स्थानीय उत्पादनहरूको बिक्री हुने भएको छ । बजार नपाएर भौतारिएका स्थानीय उत्पादकहरू अब उत्साहित हुनेछन् । पर्यटकको आगमनले होटल, रेस्टुरेन्ट, यातायात सेवालगायत क्षेत्रमा रोजगार सिर्जना हुने भएको छ । ४) व्यवसायिक टावरले दमक र उर्लाबारीलाई झलमल बनाएको छ । आयआर्जनको स्रोत बढाएको छ । सयौँ मानिसले रोजगार पाउने नै छन् । स्थलगत पहिचान र परिचय कमाउने छन् । के यो सामाजिक सञ्जालमा लेखिए झैँ, कसैले लेखेको देखिए झैँ नकारात्मक अग्रसरता हो त ? नकारात्मक निर्माणको प्रतिक हो त ?। ५) एउटा समय थियो– टावर भन्नेबित्तिकै यसलाई हेर्न देशभित्र होइन, देशबाहिर पनि मानिसको घुइँचो लाग्थ्यो । अहिले टावर मात्र होइन, व्यवसायिक प्रयोजनका लागि अन्तर्राष्ट्रिय स्तरको यो संरचना बनेको छ । यसलाई हाम्रो चेतनाले किन ग्रहण गर्न सक्दैन ?। ६) काठमाडौंको धरहरा, भेडेटार र कन्यामको स्काइवाक जस्तै संरचना हो यो व्यवसायिक कम्प्लेक्स । यसमा बहुउपयोगिता पनि देखियो । यसबाट स्काइवाक र बञ्जीसमेत गराउन सके पर्यटकीय महत्त्वका हिसावले आकर्षणको केन्द्र बन्न सक्छ दमक । यसतर्फ मानिस किन सोच्दैन ? बरु तेजोबधतर्फ उन्मादमा देखिन्छ । ७) शहर विकास अर्थात् शहरीकरणको प्रक्रियालाई पनि फराकिलो र फाँटिलो उपस्थितिमा यहिबाट सञ्चालनमा ल्याउन सकियो भने राजश्व, करलगायतका विषयमा हुने आम्दानी पारदर्शी हुन्छ र स्थानीय विकासमा टेवा पुग्छ । हिजो धरहरा पुननिर्माणको आलोचन गर्नेले अहिले यसबाट भइरहेको औसत लोभलाग्दो कमाइबाट मख्ख पर्ने गरेका छन् । सुदूरपूर्वको झापाको दमकमा जे भएको छ, राम्रो भएको छ । समुद्घाटित यो भव्य व्यवसायिक कम्प्लेक्स सञ्चालनमा अभूतपूर्व सफलताको शुभकामना !। युवराज बास्कोटा। "
उपचुनावको परिणाम र सन्देश,"– शंकर पोखरेल। काठमाडौं । उपचुनावको परिणाममा नेकपा (एमाले) तेश्रो भनेर प्रचार भइरहेको छ । अहिलेको निर्वाचनको परिणामको सामान्य विश्लेषण गर्दा त्यस्तै देखिन्छ । तर चुनाव भएको निर्वाचन क्षेत्रको विगतको परिणाम र त्यस क्षेत्रको राजनीतिक प्रभावका हिसाबले विश्लेषण गर्ने हो भने निष्कर्ष त्यो भन्दा भिन्न देखिन्छ । उपचुनाव भएका ४४ सीटमा नेपाली कांग्रेसले विगतमा जितेका २७ सिट रिक्त भएका थिए । त्यसमा २ जिल्ला समन्वय प्रमुख, ३ पालिका प्रमुखरअध्यक्ष र ३ पालिका उपप्रमुखरउपाध्यक्षका साथै बाँकी वडाध्यक्ष रहेका थिए । त्यसपछि दोश्रोमा नेकपा (माओवादी केन्द्र) ले जितेका ८ सिट थिए । जसमा २ उपाध्यक्ष र ६ वडाध्यक्ष रहेका थिए । एमालेले चुनाव जितेका ७ वडाध्यक्षको सिटमा मात्र उपचुनाव भएको थियो । चुनावको परिणामलाई त्यसकै सेरोफेरोमा विश्लेषण गर्नु पर्दछ । चुनावी परिणामका हिसावले समग्रतामा नेपाली कांग्रेसले कीर्तिपुरको मेयर सहित १६ वडाध्यक्ष जितेको छ । जिल्ला समन्वय प्रमुख दुबै सुरक्षित गरेको छ । यस हिसावले उसले २ अध्यक्ष र ३ उपप्रमुखरउपाध्यक्ष गरी ५ पदाधिकारी र ३ वडाध्यक्ष गुमाएको छ । नेकपा (माओवादी केन्द्र) ले १ अध्यक्ष र १ उपाध्यक्ष र १ वडाध्यक्ष थप्न सफल भएको छ । यद्यपी माओवादीको जितमा विगतको चुनावमा नेकां संगको तालमेलमा उसले आफ्नो प्रभाव क्षेत्रमा छोडेका सिट पनि सामेल छन् । यद्यपी कोशी प्रदेशको तराई क्षेत्रमा भने उसले आफ्नो जनमतमा केही सुधार गरेको देखिन्छ । जहाँसम्म एमालेको परिणामको विषय छ, विगतमा जितेका ७ वडाध्यक्षका ठाउँमा उसले एक अध्यक्ष, दुई उपाध्यक्ष सहित ५ वडाध्यक्ष जितेको छ । गुमेको २ वडाध्यक्षका ठाउमा १ अध्यक्ष र २ उपाध्यक्ष सहित ३ पदाधिकारी जित्न सफल भएको छ । यस हिसाबले नेकपा (एमाले) का लागि पनि निर्वाचनको परिणाम सुधार उन्मुख नै देखिन्छ । तर नेकपा ९एमाले०का स्थानीय कमिटीको योजना र अपेक्षा अनुरुप भने चुनावी परिणाम आउन सकेन । विशेषगरी राजधानी काठमाडांमा हुने निर्वाचनको परिणाममा उल्लेख्य सुधारको अपेक्षा गरिएको थियो, त्यो पुरा हुन सकेन । अझै पनि शहरी क्षेत्रका मतदाताको झुकाव मुलधारका राजनीतिक दलका पक्षमा आउन सकेको देखिदैन । त्यसमाथि पछिल्लो समयमा सामाजिक संजालमा भएको नेकपा९एमाले० र त्यसको नेतृत्वका विरुद्धको कुप्रचारले पनि एक हदसम्म चुनावी परिणामलाई प्रभावित गरेको देखिन्छ । यस पटकको निर्वाचनमा आम रुपमा पहिले जितेका सिटमा देखिएको परिवर्तन भने आश्चर्य जनक छ । नेकपा९एमाले० विगतमा जितेका ७ वडाध्यक्ष मध्ये १ सिट मात्र कायम राख्न सक्यो । नेकपा (माओवादी केन्द्र) ले विगतमा जितेका ६ वडाध्यक्ष मध्ये पूर्वी रुकुमलाई छोडेर सबै गुमाउन पुग्यो । नेपाली कांग्रेसले १९ वडाध्यक्षमा १० र ६ पदाधिकारी मध्ये कीर्तिपुरलाई छोडेर सबै गुमाउन पुग्यो । यसवाट जनप्रतिनिधिको भूमिका प्रति स्थानिय जनता सन्तुष्ट नभएको देखिन्छ । यसबाट जनप्रतिनिधिहरुले आफ्नो कार्यशैलीमा व्यापक सुधार गर्नुपर्ने सन्देश उपनिर्वाचनले दिएको छ । "
नाग पञ्चमी : किन गर्ने नागको पूजा ?,"–भोलानाथ घिमिर। वास्तवमा साउन १ गतेदेखि चाडपर्वहरु सुरु हुन्छ । वर्ष दिनमा दुई पटक सूर्यको स्थितिमा परिवर्तन हुने भएकाले त्यसलाई उत्तरायण र दक्षिणायन भनेर बुझ्ने गरिन्छ । साउने सङ्क्रान्तिबाट सूर्यले दक्षिणतर्फको यात्रा तय गर्ने भएकाले यस दिनलाई दक्षिणायन भनिएको हो । साउन महिना वैदिक सनातन हिन्दु धर्मावलम्बीहरुको पवित्र महिना भएकाले विभिन्न चाडपर्व सुरु हुने गरेका छन् । उत्तरायण प्रारम्भ भएपछि भने चाडपर्वहरु सकिन्छन् । हाम्रा जतिपनि चाडपर्वहरु छन् ति सबै किसान र कृषिसँग सम्बन्धित छन् । मुख्यगरी खेतीपातीको मौजारो गरिसकेपछि चाडपर्वलाई स्वागत गरिन्छ । मैजारो गरेर साउन १ गते मिठा खानेकुरा बनाएर खाने, रमाइलो गर्ने चलन छ । साउन १५ गते खीर खाने प्रचलन छ । खीरमा बढीजस्तो पोष्टिक तत्व रहेको हुनाले थाकेको शरीरले भोलिको दिनमा काम गर्न सकियोस् भनेर खीर खाने चलन चलेको हो । तर यो चलन सहरमा बसेकाहरुका लागि बनाइएको होइन । सहरमा बसेका मान्छेहरु सधैं खाइ नै रहेका हुन्छन् । विशेषगरी ग्रामीण इलाकामा बस्नेहरुलाई खीरको अलग्गै महत्व छ । साउन महिना हरियो चुरा लगाउन चलन छ । किनभने साउनभर पूरै पृथ्वी हरियो हुने र शीवजी खुशी हुने विश्वास छ । साउनको महिना शिवजीलाई बेलको पात नै चढाउने चलन छ । बेलको पातको महत्व धेरै नै छ । तर कसैले जानेर चढाउने गर्छन् भने कसैले नजानेर चढाउने गर्छन । बेलको पत्र हरियो छ, यसमा जहिले पनि तीनवटा पत्ता हुन्छन् । तर कसैमा दुईवटा पत्र नी हुन्छन् । खासगरी भगवान शिवलाई चढाउँदा तीनवटा पत्र भएको चढाउनुपर्छ । तीनवटा पत्रको भिन्नभिन्नै महत्व छ । जस्तै : ठूलो एउटा पात हुन्छ र अरु बिचमा दुईवटा पात छन् । त्यो मध्ये पनि एउटा ठूलो अनि एउटा सानो हुन्छ । तर यसमा पनि डाँठ नभएको चढाउनु हुँदैन । एउटा ब्रम्हा, एउटा पात विष्णु र अर्को पात महेश्वर हुन् । शिवजीको परिवारमा चार जनाको परिकल्पना गरिएको छ । बाबु शिव, आमा पार्वती, छोरा कार्तिक र कान्छाको नाम गणेश हो । शिवको महत्व सबैभन्दा ठूलो छ । सबैको एउटा एउटा बाहन छन् । शिवको बाहन–साँडे गोरु जो विस्तारै हिंड्छ । पार्वतीको बाहन, बाघ जो छिटो दौडिन्छ । जेठो छोरा कार्तिकको बाहन मजुर जो छिटो उड्ने गर्छ । साथै कान्छो छोरा गणेशको बाहन मुसा जो विस्तारै हिंड्ने गर्छ । तर शिवजीले सबैलाई मिलाएर राखेका छन् त्यसैले उनीबाट हामीलाई धेरै कुरा सिक्न भनिएको हो । अब नाग पञ्चमीको महत्व पनि शिवजीसँग जोडिन्छ । शिवजीले आफ्नो गणनाका रुपमा सर्पलाई लिएका छन् । घाँटीमा सर्प लगाएर पनि शिवजी शान्त छन् । यसको अर्थ केहो भने, हाम्रो जुन वायूमण्डल र पृथ्वी छ त्यहाँ सूर्यको विकीरण आउँछ । विभिन्न धुँवाधुलो र समस्याले गर्दा गर्दाखेरी ओजन तह विस्तारै विस्तारै घटिरहेको हुन्छ । त्यहीँ ओजन तहलाई सर्पले सूर्यबाट आएको विकीरणलाई सर्पले सोसेर विषमा परिणत गर्ने गर्दछ । यो विज्ञानले पुष्टि गरेको कुरा हो । हिन्दुहरुले मरेको मान्छे जलाउने गर्छन । जलाउँदाको धुँवाले चाहीँ ओजन तहलाई टाल्ने काम गर्दछ । जलाउँदा पनि प्रकृतिले मान्छेले भलाइ गरिरहेको छ । विकीरणलाई नागले सोसेर लिन्छ । मानिसलाई जोगाउन सर्पले मद्दत गर्छ । शरीरमा विकीरण नै विकीरण र ब्याक्टेरियाहरु धेरै छन् । राम्रा ब्याक्टेरियाहरु पनि छन् जसले हामीलाई बचाएर राखेकापनि छन् । नराम्रा ब्याक्टेरियाहरु पनि छन् जसले शरीरलाई मार्न पनि खोजिरहेका छन् । शरीरमा भएका विकीरणहरुलाई सोसेर लिएर पनि सर्पले बचाइरहेको हुन्छ । जस करण पनि सर्पलाई बचाइराख्नुृपर्छ । विच्छी र सर्पले हाम्रो शरीरमा भएका खराब तत्वलाई लिने काम गर्छ । त्यसैले पनि सर्पलाई हामीले बचाइराख्नु पर्दछ । हिंड्दा टोक्छ, मार्छ छुट्टै कुरा भयो तर बचेर काम गर्नुपर्छ । बिना आक्रमण नगरी त सर्पले पनि मार्दैन् । सबै सर्पहरु विषालु नै हुन्छन् भन्ने पनि छैन् । नागको प्रकार केही फरक पनि हुन्छन् । टाउकोमा सिउरो भएको सर्पहरुलाई नाग भन्ने चलन छ । हिन्दु धर्ममा आठवटा नागको चाँही बढि महत्व दिइएको छ । विष्णु भगवानसँग शेषनाग मानिएजस्तै सबैको आफ्नो आफ्नो ब्याख्या गरिएको छ । शिवजीले पनि शत्रुबाट बचाउनका लागि घाँटीमा नागको प्रयोग गरेको देखिन्छ । हामी कागजमा नागको तस्वीर बनाएर टाँस्ने गर्छौं तर धातुको नाग बनाएर राखन सके राम्रो हुन्छ । नागको आकार र स्वरुप फरक फरक हुन्छ । पूर्व–पश्चिम, उत्तर–दक्षिण चारै दिशाा हुन्छन् । प्रत्येक तीन महिनामा नागको शिर फरक फरक हुन्छ । अहिले उत्तरतिर छ भने पश्चिमतिर नाग फर्काउनुपर्ने हुन्छ । टाँसेको नाग त फर्काउन सकिँदैन् । धातुको नाग बनाएर राख्यौं भने फर्काएर पूजा गर्न मिल्छ । नागको पूजा गर्दा धुप बाल्न हुँदैन् । किनकी धुपले त सर्प भाग्छ । सर्पलाई रातो मन पर्दैन सेतो मन पर्छ । कपास मन पर्छ । सर्पका लागि मह विष हो दुध चढाउने चलन छ । खैनी पनि त्यत्तिकै विष हो । मानिसलाई प्यारालाइसिस हुनुको कारण सर्पसँग सम्बन्धित छ । शरीरमा सर्पको भूमिका बढि भएको मानिसहरुलाई कुण्डलीको १२ कोठा मध्ये ६ कोठा खाली भयोभने कालसर्प देखिने र मानिसलाई प्यारालाइसेस भएको मानिन्छ । इको सिस्टमका कारण पनि नागको महत्व भएको हो । साउन महिनाभरी मानिसले प्रकृतिको पूजा गरिरहेको कारण इकोसिस्टमकै कारण हो । कंक्रिट भवनहरु बनाएर मात्र प्रकृतिको पूजा हुँदैन् । मान्छे मासिएपछि कति वर्षपछि बल्ल घर ढल्छन् अनि विध्वंस हुन्छ । अनि मात्र प्रकृति आफ्नो ठाउँमा आउँछ । पातलमा नागहरु धेरै बस्छन भनिन्छ । किनकी पातलमा वा जहाँ धेरै समुन्द्र छ त्यहाँ धेरै बस्ने हो । वास्तविक वा साँच्चिकै नाग नेपाल पाइँदैन भनिन्छ । नागको पूजा गर्दा विषेशगरी कपास प्रयोग गर्नुपर्ने हुन्छ । दुध चडाउँछौं । धान भुटेर लाभा चढाइन्छ । सेतो फूल नागलाई बढी मन पराउँछ । कालो सर्पको पूजा गर्दा नौं वटा नागहरु बनाएर बीचमा तामा, सुनको जे भएपनि काली नाग बनाएर राखिन्छ । खोलामा लगेर बगाउनुपर्छ । र नागको नृत्य गर्ने पनि चलन छ । प्राय जेष्ठको महिनमा आँदी आउँछ । तेर्सो खालको विजुजी चम्किन्छ । हावाले गर्दा मकै लड्छन् । हाम्रो काभ्रेको पनौतिको विशेष महत्व छ । पानी र हावाले पनौतिलाई असर गर्दैन भनिन्छ । त्यहाँ कुनै नाग थियो । कुनै तान्त्रिकले समातेर लग्यो तर वर्षमा एक पटक चाँही नाग त्यहाँ आउँछ भन्ने मान्यता छ । त्यसैले पनौतिमा भुँईचालो आएपनि घर भत्किदैन । नागले रक्षा गरेको छ भन्छन् । नाग पूजाको प्रचलन वैदिककालदेखि नै शुरु भएको हो । वैदिक मान्यताअनुसार नागलाई सर्पको राजा मानिन्छ । नाग रिसाए भने पानीको अभाव हुने भएकाले पानीका लागि पनि नागलाई खुसी पार्न पूजा गर्ने परम्परा बसेको हो । प्रत्येक घरमा नाग रहेका हुन्छन् भनिन्छ । घरको जगमुनि बसेका नाग रिसाइ गएमा घरको जग नै भत्कन्छ भन्ने धार्मिक विश्वासमा पनि नाग पूजा गर्ने परम्परालाई निरन्तरता दिँदै आइएको हो । नागलाई विष्णु र शिवका रुपमा मान्ने प्रचलन वैदिक सनातन कालदेखि नै छ । "
बंगलादेशको आगो भुसको कि परालको ?,"–विष्णु शीतल। दक्षिण एसियामा तीब्र गतिमा आर्थिक उन्नती गर्दै भौतिक पूर्वाधार र रोजगारी सिर्जनामा समेत उल्लेख्य प्रगति गर्र्दै आएको नेपालको मित्र राष्ट्र बंगलादेशमा एकाएक जनविद्रोह भड्किएर अगष्ट ५ २०२४का दिन त्यहाँकी प्रधान मन्त्री शेख हसिनाले राजीनामा दिएर देश नै छोडेकी छिन् । शेख हसिना तेश्रो पटक बंगलादेशको प्रधान मन्त्री भएकी थिइन् । हुन त त्यहाँ बहुदलीय पद्धति थियो । सेनाले पटक पटक राज्य सत्तामा हस्तक्षेप गरेको भए पनि पछिल्ला बर्षहरुमा बहुदलीय पद्धतिकै आधारम निर्वाचित जनप्रतिनिधिहरुबाटै सरकार चुनिन्थ्यो । तर यसै बर्ष २०२४ को जनवरी ७ मा भएको निर्बाचनमा भने त्यहाँको प्रमुख प्रतिपक्ष बंगलादेश नेशनलिष्ट पार्टीले चुनाव बहिष्कार गर्दा गर्दै पनि अवामी लिग नेतृत्वको सरकारले चुनाव गराएर आफ्ना पार्टीले बहुमत ल्याएको घोषणा गरेको थियो । यो अप्रत्यासित लाग्ने राजनीतिक घट्नाले विश्व कै राजनीतिलाई तरंगित मात्र पारेको छैन नयाँ राजनीतिक कोर्स पनि थपेको महसुस हुन्छ । बंगलादेशमा पछिल्लो डेढ दशक अवामी लिगले शासन सत्ता समालेको थियो । यसले शेख हसिनालाई प्रधान मन्त्री बनाएर शासन सञ्चालन गर्दै आएको थियो । शेख हसिना तेश्रो पटक बंगलादेशको प्रधान मन्त्री भएकी थिइन् । हुन त त्यहाँ बहुदलीय पद्धति थियो । सेनाले पटक पटक राज्य सत्तामा हस्तक्षेप गरेको भए पनि पछिल्ला बर्षहरुमा बहुदलीय पद्धतिकै आधारम निर्वाचित जनप्रतिनिधिहरुबाटै सरकार चुनिन्थ्यो । तर यसै बर्ष २०२४ को जनवरी ७ मा भएको निर्बाचनमा भने त्यहाँको प्रमुख प्रतिपक्ष बंगलादेश नेशनलिष्ट पार्टीले चुनाव बहिष्कार गर्दा गर्दै पनि अवामी लिग नेतृत्वको सरकारले चुनाव गराएर आफ्ना पार्टीले बहुमत ल्याएको घोषणा गरेको थियो । यस पार्टीकी नेतृ शेख हसिना नै फेरि पनि लगातार प्रधान मन्त्री भएकी थिइन् । त्यो निर्वाचनलाई अमेरिकालगायत पश्चिमा देशहरुले स्वीकार गरेका थिएनन् । यद्यपि शेख हसिना सरकारसँगको सम्बन्धमा भने खासै आँच पुुगेको थिएन । यति भएर पनि यति छिट्टै र यस्तो अप्रत्यासित रुपमा सत्ता पलट हुने अनुमान कसैले गरेका थिएनन । बंगलादेश सन १९७१मा पाकिस्तानबाट छुट्टीएर बनेको मुलुक हो । त्यस अघि यसलाई पूर्वी पाकिस्तान भनिन्थ्यो र पाकिस्तानकै एक हिस्साको रुपमा यहाँ शासन सत्ता चल्दथ्यो । बंगलादेश निर्माणमा निवर्तमान प्रधानमन्त्री शेख हसिनाका पिता शेख मुजीबर रहमानको नेतृत्वमा पाकिस्तानसँग बिद्रोह गरेर दक्षिण एसियामा एक स्वतन्त्र राष्ट्रको रुपमा उदय भएको थियो । हुन त सेनाले सत्ता हत्याउन शेख मुजीबर रहमानलाई सन १९७५ मा हत्या गरिदियो । बंगलादेशको इतिहासले उनलाई राष्ट्रपिता मानेको छ । यस पटकको जन विद्रोहमा अगष्ट ५ तारिकका दिन तिनै राष्ट्रपिता मुजीबरको शालिकमा प्रशदर्शनकारीले तोडफोड गरे जसलाई नसोचिएको र एक राष्ट्रबादी बंगलादेशीका लागि कालो दिन मान्नु पर्दछ । ढाकामा मेट्रोेरेल चलाउन,जमुना र गंगा मिसिएर बनेको मेघना नदिमा आधुनिक जल यातायात चलाउन,आधुनिक सडक सञ्जाल निर्माण गर्न, देशैभर चलाइएका गार्मैन्ट उद्योग र यसमा झण्डै ४० लाख बंगलादेशीलाई रोजगारी र अबौं बैदेशिक मुद्रा आर्जन जस्ता उल्लेख्य प्रगति गरेको बंगलादेश एक महिना लामो विद्यार्थी आन्दोलनबाटै तहस नहस भएको छ । बंगलादेशको पछिल्लो घटनाक्रम र त्यसको परिणाम हेर्दा शासन सत्ता चलाउनेले देखाउने कुनै पनि किसिमको दम्भ र उन्माद वा आडम्बर जनतालाई स्वीकार्य हुदैन । चाहे त्यो देश सम्पन्न होस, त्यहाँका जनता धनी हुन, देशले भौतिक पूर्वाधार–शैक्षिक सामाजिक क्षेत्रमा राम्रो प्रगति गरेको होस, यदि प्रशासकले जनताको भावना बुझ्न सकेन भने र दम्भ त्याग गरेन भने शेख हसिनाले झें राज्य सत्ताबाट मात्र हैन देशबाटै विस्थापित हुनु पर्ने दिन कुनै पनि बखत आउने छ । के गरिन त्यस्तो राष्ट्रपिताकी छोरीले ? यो प्रश्नको जवाफलाई संक्षेपमा राखौं । जब बंगलादेश स्वत्न्त्र राष्ट्र भयो तबदेखि नै शेख परिवार सम्मानित नै थियो । शेख मुजीबरको अवामी लिग लोकप्रिय नै थियो । सेनाले बारम्बार कुु गर्दा पनि यहि लोकप्रियताले अवामी लिग अधिकांश समय सत्तामा नै रह्यो । यस दलको सरकारले भारत र चीन जस्ता छिमेकी मुलुकहस्सँग पनि सुमधुर र सन्तुलित सम्बन्ध राखिरह्यो । भौतिक पूर्वाधारमा ऐतिहासिक विकास गर्यो । ढाकामा मेट्रोेरेल चलाउन,जमुना र गंगा मिसिएर बनेको मेघना नदिमा आधुनिक जल यातायात चलाउन,आधुनिक सडक सञ्जाल निर्माण गर्न, देशैभर चलाइएका गार्मैन्ट उद्योग र यसमा झण्डै ४० लाख बंगलादेशीलाई रोजगारी र अबौं बैदेशिक मुद्रा आर्जन जस्ता उल्लेख्य प्रगति गरेको बंगलादेश एक महिना लामो विद्यार्थी आन्दोलनबाटै तहस नहस भएको छ । यो अनपेक्षित र अकल्पनीय परिणाम आउनमा मैले माथि भने जस्तै शासनको बागडोर सम्हालेर बसेका प्रमुख व्यक्तिको उन्माद र घमण्ड नै जिम्मेवार देखिन्छ । उच्च शिक्षा हाशिल गर्ने शिक्षित वर्ग नै बेरोजगार भए पछि यो आवाज उच्च हुनु स्वभाविक थियो । त्यसमा पनि मुलुकमा एउटा पार्टीका सदस्यहरुले राज्यबाट ३० प्रतिशत रोजगारीको हिस्सा लिने, त्यो दल बाहेकका उच्च शिक्षा लिने योग्य व्यक्तिहरु बेरोजगार बस्नु पर्ने अवस्था आउनु नै यो आन्दोलनको केन्द्रिय कारण(जड) हो भन्ने कुरा अहिले सबैको लागि छर्लंग छ । एक महिना अगाडि अर्थात जुलाई एक तारिक ढाका विश्वविद्यालयका विद्यार्थीहरुले सरकारी सेवामा आरक्षण प्रणालीको खारेजीको माग राखेर आन्दोलनको घोषणा गरेका थिए । शेख हसिनाको सरकारले बंगलादेश स्थापनाका बेला आन्दोलनमा सहभागीका दरसन्तानलाई ३० प्रतिशत सरकारी सेवामा आरक्षण दिने कानुनी व्यबस्थाको विद्यार्थीहरुले हटाउन माग गरेका थिए । जुन जायज हो भनेर सर्बत्र आवाज उठिरहेको थियो । यहि माग उठाउदै विद्यार्थीहरुले आन्दोलनको घोषणा गरेका थिए । उच्च शिक्षा हाशिल गर्ने शिक्षित वर्ग नै बेरोजगार भए पछि यो आवाज उच्च हुनु स्वभाविक थियो । त्यसमा पनि मुलुकमा एउटा पार्टीका सदस्यहरुले राज्यबाट ३० प्रतिशत रोजगारीको हिस्सा लिने, त्यो दल बाहेकका उच्च शिक्षा लिने योग्य व्यक्तिहरु बेरोजगार बस्नु पर्ने अवस्था आउनु नै यो आन्दोलनको केन्द्रिय कारण(जड) हो भन्ने कुरा अहिले सबैको लागि छर्लंग छ । जब यो अवस्था सत्तारुढ पार्टीबाट सिर्जना हुन्छ जनतामा भित्र भित्रै आक्रोश बढ्दै जानु स्वभाविक थियो । जनताले यसलाई शेख हसिना र उनको पार्टी अवामी लिगप्रति आक्रोश बढ्दै गयो र यो सतहमा आउन थाल्यो अनि यो दल र यसका नेताहरु प्रति आक्रोश बढ्दै गयो । यता सत्ता पक्ष आफूसँग मजबूद राष्ट्रबादी शक्ति बर्करार रहेको भ्रममा थियो । विपक्षी बंगलादेश नेशनालिष्टि पार्टी र यसकी नेतृ बेगम खालिदा जियालाई जनता नभड्काउन चेतावनी दिदै आएको थियो । तर परिस्थिति यसरी बदलिदियो कि न त सत्ता पक्ष न प्रमुख विपक्षी दल, न सुरक्षा निकाय न कुनै बाह्य शक्ति कसैले पनि आन्दोलन रोक्ने वा परिस्थितिलाई काबुमा राख्न सकेनन् । यसो गर्ने साहस पनि गरेनन । अगष्ट ४ का दिन प्रधानमन्त्रीको निबास,कार्यालय,गृह मन्त्रालय, सत्तारुढ अवामी लिगको मुख्यालय सब तिर आक्रमण हुदैछ भन्ने सूचना व्यापक भयो । यहि बीचमा प्रधान मन्त्री शेख हसिनाले राष्ट्रपति शाहबुद्दिन समक्ष राजीनामा दिएर सेनाको हेलिकोप्टरमा भारतको नयाँ दिल्ली तर्फ उडिन । माथि भनिएका सबै ठाउँहरु आन्दोलनकारीको कब्जामा गए । जताततै हुरी बतास जस्तै आन्दोलन चर्कियो । सेना मुक दर्शक बन्यो । ठूला ठूला सरकारी भवनमा आगो दन्कीयो । बंगलादेशको इतिहासमा एउटा डरलाग्दो चक्रपात(टोर्नाडो) आयो । अब के हुन्छ ? कसले सम्हाल्छ बंगलादेश ? अब लोकतन्त्र के होला ? कस्तो रहला अर्थतन्त्र ? के होला बाह्य कुटनीतिक सम्बन्ध ? याबत प्रश्नहरु अनुत्तरित छन् । अदालतले आरक्षण प्रणाली खारेज गरेको फैसला सुनायो । आन्दोलन मथ्थर भएन । सेनाले शान्त रहन आग्रह गरिरह्यो ,जनताले सुनेन । उल्टै देशभर लुटपाट र आगजनी हुन थाल्यो । सरकारले इन्टरनेट सेवा बन्द गरे पनि करोडौं मानिस देशैभर सडकमा निस्किए । हवाई सेवा र सार्बजनिक यातायात बन्द गरियो तैपनि आन्दोलन मथ्थर भएन । सेना मुक दर्शक बन्यो । ठूला ठूला सरकारी भवनमा आगो दन्कीयो । बंगलादेशको इतिहासमा एउटा डरलाग्दो चक्रपात(टोर्नाडो) आयो । अब के हुन्छ ? कसले सम्हाल्छ बंगलादेश ? अब लोकतन्त्र के होला ? कस्तो रहला अर्थतन्त्र ? के होला बाह्य कुटनीतिक सम्बन्ध ? याबत प्रश्नहरु अनुत्तरित छन् । शेख हसिनाको बहिर्गमन पछि राष्ट्रपति शाहबुदिनले संसद विघटन गरेका छन । सेनाले अन्तरिम सरकार बनाउने घोषणा गर्नासाथ आन्दोलनकारीले ठाडै अस्वीकार गरेका छन भने अन्तराष्ट्रिय समर्थन पनि पाउने छाँट नदेखे पछि सेना यो मामलामा केही पछि सरेको जस्तो देखिएको छ । राजनीतिक शुन्यता हटाउन फ्रान्स निर्वासनमा रहेका सन २००६मा नोवल शान्ति पुरस्कार विजेता मोहमद युनुसलाई अन्तरिम सरकारको नेतृत्व गर्न आव्हान गरिएको छ । उनले स्वीकार गरिसके पछि यो बंगलादेशको संबैधानिक संकटको शुरुवात मान्नु पर्ने हुन्छ । उनी राजनीतिक व्यक्ति नभएका हुनाले उनको नेतृत्वबाट गलत शक्तिले फाईदा उठाउन सक्ने आशंका पनि गरिदै छ । यसो भएमा अझै दुर्भाग्यपूर्ण हुने छ । लोकतन्त्र बलियो बनाउन देश राजनीतिक दलहरुले नै चलाउनु पर्दछ । जनमत लिएर जनताको प्रतिनिधि भएर नै देश चलाउनु पर्दछ । तर सेनाले वा सामाजिक अभियान्ताले वा कुनै पेशा व्याबसायमा लागेकाले शासन चलाउन गएमा त्यहाँ सुशासनको प्रत्याभूति हुन सक्दैन । आन्दोलन मथ्थर बनाउन अपनाइएका तरिका बढी निरंकुश प्रकारकारका हुन सक्छन् । त्यसमा सेना प्रहरीजस्ता सुरक्षा निकायले पनि आफ्नो भूमिका राम्रोसँग निर्बाह नगरेको हुन सक्छ । बरु उनले आम बंगलादेशी जनतासँग एक पटकको लागि क्षमा याचना गर्दै देशलाई थप उचाइमा पुर्याउन मद्धत गर्नु पर्दथ्यो । शेख हसिना देशै छाडेर जानु पर्ने कुनै तानाशाह हैनन् । उनले १५ बर्षको आफ्नो शासन अवधिमा जतिसुकै राम्रो गर्छु भन्दा भन्दै पनि कतै न कतै कसैन कसैलाई अप्रिय लाग्ने निर्णय भइनै हाल्छन् । आन्दोलन मथ्थर बनाउन अपनाइएका तरिका बढी निरंकुश प्रकारकारका हुन सक्छन् । त्यसमा सेना प्रहरीजस्ता सुरक्षा निकायले पनि आफ्नो भूमिका राम्रोसँग निर्बाह नगरेको हुन सक्छ । बरु उनले आम बंगलादेशी जनतासँग एक पटकको लागि क्षमा याचना गर्दै देशलाई थप उचाइमा पुर्याउन मद्धत गर्नु पर्दथ्यो । बंगलादेशी सेनाले आफ्नो ७६ बर्षिय नेतालाई भारत लगेर छाड्नुको सट्टा देश भित्रै सुरक्षा दिन सक्नु पर्दथ्यो । उनले राजीनामा दिइसके पछि सेना उनको आदेश मान्न बाध्य हुने थिएन । तर उनको संरक्षण पनि गरेन । सेनाको नियतमा खोट थिएन भन्न सकिन्न । राजनीतिक स्थिरताका लागि समन्वयकारी भूमिका निर्वाह गर्नुको सट्टा सत्ताको बागडोर आफ्नो हातमा आउला कि भनेर मौका हेरे जस्तो देखिएको छ । तर सेनाको यो आकांक्षा यस पटक पूरा हुने अवस्था देखिदैन । हुन त बंगलादेशको छोटो इतिहासमा सेनाले सत्ता कब्जाको प्रयास २९ पटक गरिसकेको छ । जनदबाव पछि मोहमद युनुसलाई पेरिसबाट फर्काएर अन्तरिम प्रधानमन्त्री बनाउन लागिएको छ । मोहमद युनुुुसले प्रतिशोध लिएर अवामी लिगलाई निशेध गरेर बंगलादेशमा शान्ति र राजनीतिक स्थिरता कायम गर्छु भन्ने सोच बनाए भने यो गलत हुन सक्छ । उनले अब अवामी लिग विएनपी, सेना प्रमुख विद्यार्थी नेताहरुलाई बोलाएर आफूले नेतृत्व नगर्ने गरी अन्तरिम सरकार निर्माण गर्न सहजीकरण गर्नु पर्दछ । बंगलादेशमा चाँडै लोकतान्त्रिक सरकार बनोस । पूर्ण शान्ति स्थापना होस । "
बंगलादेशमा हसिनाको सत्ताच्युत हुँदा नेपालमा हलचल किन ?,"-आशिष रेग्मी। बंगलादेशकी शक्तिशाली प्रधानमन्त्री शेख हसिनाले बंगलादेश छाडेको खबर पुष्टि भइसकेको छ । स्वतन्त्रता आन्दोलनमा सहभागी भएकाहरुको परिवारलाई ५६ प्रतिशत कोटा दिने सरकारको निर्णय विरुद्ध सुरु भएको आन्दोलनले यति उग्र रुप लियो कि त्यसले हालसालै चौथोपटक चुनाव जितेकी बाहुबली प्रधानमन्त्री शेख हसिनालाई घुँडा टेकाइदियो । बंगलादेश र शेख हसिनाको इतिहासमा जानुभन्दा पनि सारमा के बुझौँ भने शेख हसिना सरकारले २०२४ जनवरी ७ मा गराएको चुनावमा आधिकारिक रुपमा करिब ४० प्रतिशत मतदाताले सहभागिता जनाएका थिए । अपुष्ट खबरहरु के थियो भने यो संख्या ३० प्रतिशतको हाराहारीमा थियो । प्रमुख प्रतिपक्ष दलले त चुनावनै बहिष्कार गरेको थियो । यसरी लोकतन्त्रको सामान्य सिद्धान्तभन्दा बाहिर गएर आधिकारिकता पाएको थियो शेख हसिनाको सरकारले बंगलादेशमा । २००७ सालमा राणाहरुको एकतन्त्रीय शासनका विरुद्ध लोकतन्त्रप्राप्तिकालागि जनता सडकमा ओर्लिए । तर १० वर्ष नबित्दै शिशु लोकतन्त्रको हत्या तत्कालीन राजा महेन्द्रले गरे र दलविहीन निरंकुश पंचायत व्यवस्था सुरु गरे । उनका पालामा यद्यपि केही विकास निर्माणका काम भएको अहिलेका राजावादीहरुको दावी छ । सामान्यरुपमा भन्ने हो भने लोकतन्त्रमा बहुमतले शासन गर्दछ र अल्पमत विपक्षमा बस्दछ । राज्यसत्ता कानुनको आधारमा संचालन हुन्छ । यसरी लोकतन्त्रले बहुमत र अल्पमत दुबैलाई समेटेको हुन्छ । बंगलादेशको हकमा हेर्ने हो भने देशको ३० प्रतिशतको समर्थनले शासन गरिरहेको थियो भने बाँकि ७० प्रतिशतको भने प्रतिनिधित्वनै नभएको अवस्था थियो । देशको बहुमत जनतानै तानाशाही शासनबाट आक्रान्त भएको अवस्था हो बंगलादेशमा । त्यसमाथि जब निश्चित परिवारका नाति नातिना पुस्ता सम्मलाई करिब ५६ प्रतिशतको आरक्षणको व्यवस्था गरियो त्यसले जनताको आक्रोशको आगोमा घिउ थप्ने काम भयो । गोलीसँग डराउन छाडेको आन्दोलनले केही दिनमै एक तानाशाही शासकको सत्ता अन्त गरिदियो । नेपालकै सन्दर्भमा हेर्ने हो भने जनताले २००७ साल, २०४६ साल र २०६२ सालमा तीन पटक सोही किसिमको आन्दोलन गरेको इतिहास छ । यी तिनै अवस्थामा नेपालमा पनि निरंकुशतन्त्रका विरुद्ध ज्यानको पर्वाह नगरेर जनता सडकमा ओर्लिएका थिए । २००७ सालमा राणाहरुको एकतन्त्रीय शासनका विरुद्ध लोकतन्त्रप्राप्तिकालागि जनता सडकमा ओर्लिए । तर १० वर्ष नबित्दै शिशु लोकतन्त्रको हत्या तत्कालीन राजा महेन्द्रले गरे र दलविहीन निरंकुश पंचायत व्यवस्था सुरु गरे । उनका पालामा यद्यपि केही विकास निर्माणका काम भएको अहिलेका राजावादीहरुको दावी छ । तर निरन्तररुपमा हुनुपर्ने काम भएकै कारण कुनै लोकतान्त्र विरोधी व्यवस्थालाई २१औँ शताब्दीमा आएर ठीक भन्न भने सकिदैन । त्यसो त शेख हसिनाको नेतृत्वमा रहेको बंगलादेशले पनि वर्षौँको गरीबीलाई चिरेर आर्थीक प्रगति गरिरहेको अवस्था थियो । लोकतन्त्रबिनाको आर्थिक समृद्वि सबथोक नहुँदो रहेछ भनेर आज एक पटक फेरि पुष्टि भयो । नेपालमा भने गुमेको राज्यसत्ता फर्काउन सकिन्छ कि भनेर लागिपरेका राजावादीहरुमा भने एक किसिमको उत्साह देखिन्छ । ‘बंगलादेश पछि अब नेपालमा’ भन्ने नारा सामाजिक संजालमा छ्यापछ्यापती देखिन थालेको छ । यस्तो विषयको वकालत लोकतन्त्र विरोधी तत्वहरुले गरिरहेको ठम्याउन गाह्रो भने छैन । २०३६ को जनमतसंग्रहले निरंकुश पंचायतको व्यापक दमनका वाबजुद बहुदलीय लोकतन्त्रको पक्षमा ४५ प्रतिशत समर्थन देखाएको थियो । त्यत्रो जनमतलाई लत्याएर निर्दलीय पंचायतलाई अघि बढाउन खोज्दा लोकतन्त्र प्राप्तिका लागि ४६को आन्दोलन नेपालले देखेको हो । राजातन्त्रले शक्ति गुमाएर संवैधानिक रहने र बहुदलीय लोकतन्त्रको जग त्यही आन्दोलनले गर्‍यो। २०५९ लाग्दा लाग्दै संवैधानिक रहेको राजतन्त्रलाई पुनः संविधानभन्दा माथि रहन मन लाग्यो । २०६१ मा त पूर्वराजाले प्रत्यक्ष शासननै सुरु गरे । लोकतन्त्रको फेरि हत्या भयो । तर, नेपाली जनताको लोकतन्त्रको भोग किन पर्थ्यो र ?। ६२/६३ मा भएको जनआन्दोलनको रापताप तत्कालीन राजा ज्ञानेन्द्रले थेग्न सकेनन् र २४० वर्षे राजतन्त्रको अन्त्य भएर पूर्ण लोकतन्त्रको प्राप्ति भयो । मनन गर्नु पर्ने विषय के छ भने प्रत्येक पटक लोकतन्त्र मासिदा लोकतन्त्रका लागि आन्दोलन भएको छ । हरेक पटक निरंकुशताको शक्ति क्षीण भएको छ भने लोकतन्त्र अझ सुदृढ भएको छ । तर लोकतन्त्र मास्नका लागि भने जनताको तहबाट आन्दोलन भएको इतिहास छैन।लोकतन्त्रको विकल्प अझ उन्नत लोकतन्त्र मात्र हो । बंगलादेशको सेनाले पनि सबै पक्षलाई समेटेर अन्तरिम सरकार निर्माण गर्ने भनिसकेकोले यसलाई सैनिक कू मात्र भन्दा उचित नहोला । यो बंगलादेशमा अझ उन्नत लोकतन्त्र स्थापनाको रोडम्याप होस् भन्ने सदिक्षा राख्दछु ।
तर, नेपालमा भने गुमेको राज्यसत्ता फर्काउन सकिन्छ कि भनेर लागिपरेका राजावादीहरुमा भने एक किसिमको उत्साह देखिन्छ । ‘बंगलादेश पछि अब नेपालमा’ भन्ने नारा सामाजिक संजालमा छ्यापछ्यापती देखिन थालेको छ । यस्तो विषयको वकालत लोकतन्त्र विरोधी तत्वहरुले गरिरहेको ठम्याउन गाह्रो भने छैन । राजतन्त्रवादीहरुले लोकतान्त्रिक माध्यमबाट आफ्नो जीत नहुने बुझिसकेका छन् । नवीन समझदारीको नाम दिए पनि हालको राजनीतिक हैसियतमा त्यो सम्भव छैन भन्ने उनीहरुले बुझेका छन् । नवीन समझदारीमै स्थापित दलहरुलाई मनाएर राजतन्त्र ब्युँताउने हो भने पनि त्यसका लागि दबाब दिन कुनै न कुनै किसिमको सडक आन्दोलन आवश्यक रहेको उनीहरुको बुझाइरहेको पाइन्छ । कुनै पनि सडक आन्दोलन सफल हुन ठूलो संख्या निरन्तर ज्यानको पर्वाह नगरी केही समयका लागि होइन केही दिनका लागि सबै कुरा त्याग्न तयार हुनुपर्छ । राजावादीहरुले प्रयोग गरेका अराजक दुर्गा प्रसाईँले केही भिड त जम्मा गरे तर केही घण्टाका लागि । न त संख्यामा नै त्यो प्रयाप्त थियो न त त्यो दुई दिन टिक्न सक्यो । फाट्टफुट्ट भएका अरु आन्दोलनको पनि हविगत त्यही नै रहेको छ । देशमा बंगलादेशको किसिमको सडक विद्रोह गर्न सके नेपाली सेनाले अमन शान्ती स्थापनाका लागि सत्ता आफ्नो हातमा लिन्छ र दलहरुसँगको मध्यस्थतामा राजतन्त्र ब्युँताउन सकिन्छ कि भन्ने रणनीतिमा लोकतन्त्र विरोधि तत्वहरु लागेको पाइन्छ । कहिले दुर्गा प्रसाईँको अराजकतामा सडक तताउने त कहिले धर्मको नाममा विद्रोह गर्ने हर्कतहरु हामीले अनुभव गरिसकेकै विषय हो । हालसम्म ती रणनीति सफल भने हुन सकेको छैन । हाल बंगलादेशमा भएको आन्दोलनबाट भने नेपालका लोकतन्त्र विरोधी तत्वहरु हौसिएको पाइन्छ । तर, लोकतन्त्र प्राप्तिका लागि भएको बंगलादेशकोे आन्दोलनबाट भने नेपालका लोकतन्त्र विरोधी तत्वहरु हौसिनुको कुनै तुक छैन । कुनै पनि सडक आन्दोलन सफल हुन ठूलो संख्या निरन्तर ज्यानको पर्वाह नगरी केही समयका लागि होइन केही दिनका लागि सबै कुरा त्याग्न तयार हुनुपर्छ । राजावादीहरुले प्रयोग गरेका अराजक दुर्गा प्रसाईँले केही भिड त जम्मा गरे तर केही घण्टाका लागि । न त संख्यामा नै त्यो प्रयाप्त थियो न त त्यो दुई दिन टिक्न सक्यो । फाट्टफुट्ट भएका अरु आन्दोलनको पनि हविगत त्यही नै रहेको छ । नेपाल अल्पमतहरुको एकताले बनेको मुलुक हो । यदी पंचायती व्यवस्थाले परिकल्पना गरेको जस्तो एकल पहिचानको मुलुक नेपाललाई बनाउन खोजिएको भए आज बंगलादेशभन्दा ठूलो आन्दोलन नेपालमा हुन सक्थ्यो । तर नेपाल हाल संघीय लोकतान्त्रिक गणतन्त्रात्मक मुलुक हो । समावेशीता र लोकतन्त्रका कारण कतिपय जातीय र पहिचानसँग सम्बन्धित आन्दोलन जनस्तरबाटै मत्थर हुँदै आएको छ । कोशीको एकल पहिचानको आन्दोलन न सडकमा उग्र रुप लिन सक्यो न त उपनिर्वाचनमा आफ्नो प्रभाव देखाउन सक्यो । समयसँगै परिमार्जन आवश्यक रहेका विषयलाई सम्बोधन गर्ने कानुनी बाटो खुलानै छ । सडकमै गएर असन्तुष्टीलाई शान्तिपूर्ण ढंगले अभिव्यक्त गर्ने अधिकार पनि सुनिश्चितै छ । तर कुनै व्यक्ति विशेष या उसको वंशलाई भगवानका अवतार मान्नका लागि २१औँ शताब्दीका नेपाली जनता सडकमा ओर्लिन तयार छैनन् । सामाजिक संजाल या अन्यत्र सुनिने विद्रोहका स्वर अझ राम्रो वातावरण निर्माण होस् भन्ने लोकतान्त्रिक प्रक्रियाको प्रतिक्रिया हो । यसलाई निरंकुश र वंशको आवश्यकता जनताले महशुश गरे भन्ने भूल लोकतन्त्र विरोधी शक्तिहरुले कदापी नगरुन् । हाल बंगलादेशमा भएको आन्दनेलन निरंकुशता स्थापनाका लागि थिएन, न त वंशीय शासन व्यवस्था स्थापनाका लागि थियो । साँच्चै भन्ने हो भने लोकतन्त्र छाडेर वंशीय शासन व्यवस्था चाहियो भनेर कहीँ कतै आन्दोलन भएको इतिहास छैन । हाल बंगलादेशमा जे भयो त्यस किसिमको आन्दोलन नेपालले ६२/६३मै देखिसकेको छ । लोकतन्त्रको हत्या गरेर एकदलीय अधिनायकवादका विरुद्ध जसरी बंगलादेशी जनता सडकमा ओर्लिए त्यसरीनै निर्दलीय प्रत्यक्ष राजतन्त्रका विरुद्ध नेपाली जनताले सडकमा रगत बगाएको धेरै भएको छैन । यस व्यवस्थाका कमी कमजोरीलाई सुधार्ने सुविधा यसै संविधानले दिएको छ । असल नेतृत्व चयन गर्ने जनताको अधिकार यसै संविधानले व्यवस्था गरेको छ । चित्त नबुझेको कुरा र फरकमत सभ्य ढंगले राख्न पाउने जनताका अधिकार सुनिश्चितै छ । समयसँगै परिमार्जन आवश्यक रहेका विषयलाई सम्बोधन गर्ने कानुनी बाटो खुलानै छ । सडकमै गएर असन्तुष्टीलाई शान्तिपूर्ण ढंगले अभिव्यक्त गर्ने अधिकार पनि सुनिश्चितै छ । तर कुनै व्यक्ति विशेष या उसको वंशलाई भगवानका अवतार मान्नका लागि २१औँ शताब्दीका नेपाली जनता सडकमा ओर्लिन तयार छैनन् । सामाजिक संजाल या अन्यत्र सुनिने विद्रोहका स्वर अझ राम्रो वातावरण निर्माण होस् भन्ने लोकतान्त्रिक प्रक्रियाको प्रतिक्रिया हो । यसलाई निरंकुश र वंशको आवश्यकता जनताले महशुश गरे भन्ने भूल लोकतन्त्र विरोधी शक्तिहरुले कदापी नगरुन् । लोकतन्त्र विरोधी र हिंसा फैलाउने शक्तिहरुको राजनीतिक हैसियत शून्य बनाउने संकेत जनताले उपनिर्वाचनमै देखाइसके । "
‘सामाजिक सञ्जालले खीर दिवसको महत्व थप बढाएको छ’,"–प्रल्हाद दाहाल। साउन १५ मा खीर खाने दिनलाई हाम्रा पुर्खाहरुले सन्तुलित आहारको लागि लिएको मान्न सकिन्छ । खीर दैनिक खान नसकेतापनि साउन १५ मा खाने परम्परा संस्कृतीको रुपमा थियो, पछि यसलाई दिवसमा रुपमा मान्न थालिएको हो । विशेषगरी असार साउनमा खेतबारीमा झरीमा रुझ्दै बलपूर्वक काम गर्नुपर्ने, जसका कारण चिसो लाग्ने र हिलोमा काम गर्ने हुँदा घाउ, खटिरा लाग्ने भएकाले त्यसको न्यूनिकरणका लागि खीर खाने परम्परा बसेको भन्ने बुझ्न सकिन्छ । खीरमा प्रयोग गरिने मरमसलाका कारण चिसो हट्ने, रोगसँग लड्ने शक्ति वा क्षमता वृद्धि हुने मान्यताका कारण परम्पराका रुपमा खीर दिवस मनाउन थालिएको बुझिन्छ । खीरमा चामल मिसाइने भनेकाले हामीले यसलाई प्रसादका रुपमा ग्रहण पनि गरिन्छ । पूजाआजामा पनि चामल नचल्ने तर खीर बनाएपछि चल्ने हुन्छ । त्यसैले पनि खीर अत्यन्तै मौलिक आहार अन्तर्गतको खाद्य पदार्थ हो । सँधै सेवन गर्न नसकेता पनि साउन १५ मा चाडको रुपमा सेवन गरेर भएता पनि शरीरलाई आवश्यक पर्ने तत्वहरु पूर्ति होस भनेर दिवसका रुपमा मानिएको अनुमान सहजै लगाउन सकिन्छ । पछिल्लो समय युवा पुस्ताले यसलाई चाडको रुपमा लिने गरेको छन् । सामाजिक सञ्जालको प्रयोगले पनि खीर खाने दिनलाई अलि वढवा दिएको पाइन्छ । पहिले पहिले खीर खाने चलन घर घरमा परम्पराको रुपमा स्थापित थियो भने अहिले सामाजिक सञ्जालको माध्यमबाट सबैले खीर खानुपर्ने रहेछ, यो एउटा चलन रहेछ , परम्परा रहेछ स्वीकार्न थालिएको छ । कहिल्यै दुग्ध पदार्थ सेवन नगर्ने अथवा खीर नखानेहरुले पनि साउन १५मा खीर खाएर मनाउने गर्नुहुन्छ । खीर खाने दिनले गाईभैसी पालनप्रति मानिसहरुलाई प्रेरित पक्कै गर्छ । गाईभैसीबाट दुध उत्पादन हुन्छ त्यो उत्पादन विक्री भएपछि सहर बजारबाट प्राप्त रकम गाउँमा नै जाने हो । अहिले पनि दैनिक ३१ लाख लिटर दुधको रकम गाउँ गाउँसम्म पुग्छ । साउन १५ खीर खाने बेला लगभग एक करोड लिटरजति दुध खपत हुन्छ । अन्यबेला पनि ९३ लाख लिटर दुध खपत हुन्छ । त्यो बापतको जम्मा ६५ करोडको आर्थिक कारोबार हुन्छ । त्यो भनेको किसानहरुको लागि पनि राम्रो प्रोत्साहन हो । किनकी जतिपनि दुग्ध पदार्थ उपभोग गछौं त्यो गरिसकेपछि किसानहरुलाई पशुपालन गर्न प्रोत्साहित पक्कै गर्छ । हामीले आँकडा निकाले अनुसार एक करोड लिटरजति दुध खपत हुने अनुमान गरिएको छ । यो बापतको ६५ करोडसम्म कारोबार हुन्छ । विगत १ गतेदेखि दुधको संकलन विस्तारै बढाउँदै लगेका छौं । किनकी एकै दिनमा यो सम्भव हुँदैन् । सबै डेरीहरुले दैनिक बिक्री गर्ने दुधभन्दा तीन गुण बढी विक्री गर्नुहुन्छ । पछिल्लो समयमा हामी एकदमै अप्ठ्यारो अवस्थामा छौँ । हाम्रा गाउँघरहरु रित्तिएका छन् । युवा पुस्ताहरु गाउँमा छैनन् । जेष्ठ नागरिकमात्र हुनुहुन्छ । उहाँहरुले मात्र गाइभैंसी पाल्न सक्नुहुँदैन् । र विस्तारै सहरमा बसाँइसराईको तर्खरमा हुनुहुन्छ । त्यसैले गाउँघरका बस्ती उजाड भएका छन् । गोठहरु खाली भएका छन् । मानिसहरु सहर केन्द्रीत भएका छन् । जुन कुरा पशुपालनको लागि राम्रो होइन । किनकी पशुपालन गर्दाखेरी सहरमा होइन गाउँमा नै गर्नुपर्छ । सहरमा चरणको लागि जग्गा हुँदैन् । घाँसदेखि सबै कुरा सहरमा किनेर नै खुवाउँनुपर्छ । दुधको उत्पादन लागत पनि बढि हुन्छ । किसान र उपभोक्ता दुबैलाईं अप्ठ्यारो हुन्छ । त्यसैले पशुपालन विस्तारै गाउँघर तिर नै लैजाने कुरामा जोड दिनुपर्छ । खीर खाने दिनमा चाँही अन्य दुग्धजन्य पदार्थको विक्री खासै हुँदैन् । खीरमा प्रोटिन अलि बढि हुने भएकाले एकै दिन बढि खानु हुँदैन् भनेर पनि हो । खीरलाई तरकारी चाहिने भएकाले तरकारी विक्री बढ्न सक्छ । खीर दिवसलाई पर्र्यटनसँग पनि जोड्नुपर्छ । पर्यटकहरु आउँदाजाँदा खीर खुवाउने चलनको विकास गर्नुपर्छ । देशभरका होटलहरुमा अनिवार्य खीर बनाउने र सेवन गराउने चलन बसाल्न सक्योभने पर्यटनमार्फत आयआर्जन गर्न सकिन्छ । छोराछोरीहरुलाई पनि परम्पराबारे बताउने गर्नुपर्छ । अनि मात्र भावी पुस्ताले यस दिनलाई निरन्तरता दिन सक्छन् । पहिला महिना वा १५ दिनमा एकचोटी घरमा खीर खुवाउने चलन रहेको थियो । पछिल्लो समयमा मिडिया, सामाजिक सञ्जालको प्रभाव र सञ्चारकर्मीहरुले यसलाई एउटा परम्पराको रुपमा स्थापना गराउनको लागि महत्व दिनु भएको कारणले अहिले सबै ठाँउमा, विशेषगरी युवापुस्तामा पनि खीर खाने परम्परा बस्दै गएको छ । यसका साथै कार्यालय, विद्यालय, हस्पिटल सबै ठाँउमा साउन १५ गते खाजाको रुपमा खीर नै खाने चलन विगत धेरै वर्षदेखि चलिआएको छ । यसको प्रभाव सामाजिक सञ्जालले गर्दा नै आएको हो । यसकारण किसान र व्यवसायीहरुको तर्फबाट सबै मिडियाकर्मीहरुलाई धन्यवाद भन्न चाहन्छु । खीर खाने परम्पराको इतिहासको कुरा गर्दा ठ्याक्क मिति त भन्न सकिदैन् । तर धेरै पहिलादेखि नै मानव बस्तीको सुरुवात भएर खाद्य पदार्थहरु सेवन गर्नेक्रममा दूधजन्य पदार्थ सेवन गर्ने चलनसँगै खीर खाने गरिएको अनुमान लगाउन सकिन्छ । यसपाली हामीसँग धूलो दूध स्टकमा रहेकाले भारतीय बजारबाट दुध आयात गर्नुपर्ने अवस्था छैन् । धूलो दूध भनेको खान नमिल्ने होइन यो दूधबाट नै बनेको हुनाले यसलाई प्रयोग गर्न सक्छौँ । (दाहाल नेपाल डेरी एसोसिएसनको अध्यक्ष हुनुहुन्छ ।)। "
ओली सरकारको फुल गियर,"–निर्मल भट्टराई। अघिल्लो प्रचण्ड सरकारले राम्रो डेलिभरी दिन नसक्दा नेपाली जनतामा निराशा व्याप्त थियो । माओवादी, रास्वपालगायतका दलहरू प्रधानमन्त्री, गृहमन्त्री जस्ता पदमा आसिन हुँदा र ठूला दलका परिपक्व नेता बाहिर हुँदा जनताले दैनन्दिन भोगिरहेका समस्या सहज समाधान हुन सकेको थिएन । प्रधानमन्त्री र गृहलगायतका मन्त्रालयमा बसेर कामभन्दा बढी स्टन्टबाजी हुँदै आएको थियो । भ्रष्टाचार र अनियमितताको विधिवत् छानबिन गर्ने, तहकिकात गर्ने, मुद्दा चलाउने संवैधानिक अधिकार पाएको अक्तियार दुरुपयोग अनुसन्धान आयोग हुँदाहुँदै, बेला-बेला बन्ने संसदीय छानबिन समितिलाई छानबिन प्रयोजनमा सघाउनुको सट्टा सरकारबाटै ‘फाइल खोल्ने’ स्टन्टबाजी हुँदै आएको थियो । अझ संसदको तेस्रो ठूलो दल नेकपा (माओवादी केन्द्र)का अध्यक्ष प्रचण्ड संसदका दुई चीर प्रतिद्वन्दी ठूला दल नेपाली कांग्रेस र एमाले कहिल्यै मिल्न नसक्ने र आफूसँग ‘जादुयी संख्या’ भएको कारण वर्तमान संसदको कार्यकाल भरि प्रधानमन्त्री पद आफ्नो पोल्टामा रहिरहने विश्वासमा थिए । यति मात्र होइन, एमाले र कांग्रेसका शीर्ष नेताहरूसँग जोडिएका तथाकथित भ्रष्टाचार स्क्यान्डल देखाएर तर्साउने र आफू सत्तामा ढलिमली गरिरहने प्रचण्ड सपना थियो । बाहिरबाट हेर्दा तिक्ततापूर्ण सम्बन्धमा रहेका नेपाली कांग्रेस र एमाले प्रचण्ड-रविको चटके रवैयाबाट भित्रभित्रै आजित भइसकेका थिए । किनभने एमाले वा कांग्रेसको काँधमा चढेर सत्तामा पुग्ने अनि उनीहरूकै विरूद्ध नजानिंदो पाराले सत्ताको दुरूपयोग गर्ने दुष्चक्र चलिरहेको थियो । बाहिर-बाहिर भ्रष्टाचारविरोधी भाषण र सुशासनका डङ्का पिटे पनि भ्रष्टाचार, वेथिति, अनियमितता र ढिलासुस्ती नियन्त्रण हुनुको सट्टा झन मौलाएको थियो । संविधानमा भएको कमजोरीका कारण प्रतिनिधिसभा र सातैवटा प्रदेशसभामा प्रायः हङ् संसद हुँदा निम्तने राजनीतिक अस्थिरताबाट सधै फाइदा लिइरहने माओवादीलगायत केही साना दलको खेतीपाती चलिरह्यो । ‘भद्रगोलमा गोल गर्ने’ गलत प्रवृत्तिले निरन्तर प्रश्रय पाउने परिस्थितिले जनतामा आशा जगाउन सकेन । जनताबाट चुनिएका प्रतिनिधिहरूले बनाएको २०७२ सालको संविधानबाट राजनीतिक स्थिरता प्राप्त होला, देशमा तीव्र आर्थिक विकास होला र लोकतन्त्रको प्रतिफल सबै जनतालाई प्राप्त होला भन्ने जनअपेक्षामाथि निरन्तर चिसो पानी खनिइरहने परिस्थिति बन्यो । केपी शर्मा ओलीको दोस्रो कार्यकालमा भएका केही दीर्घकालिन र अल्पकालिन महत्वका कामहरूले जनता केही उत्साही भए पनि तत्कालीन नेकपाबाट प्रचण्ड-माधवहरूको बहिर्गमन,विजातीय गठबन्धनको निर्माण र चुनावबाट हङ पार्लियामेन्टको गठनले नेपालको समग्र राजनीति बरालियो । र, बरालिएको राजनीतिलाई ट्र्याकमा ल्याउन पुनः एकपटक नेपाली कांग्रेस र नेकपा (एमाले)लाई सहकार्य गर्न बाध्य बनायो । पछिल्लो संविधान लागू भएको एक दशक हुनै लाग्दा संविधानका कमजोरीको गम्भीर समीक्षा गरेर ती कमजोरी हटाएर अगाडि बढ्नु अहिलेको आवश्यकता हो । अग्रगामी कदम हो । संविधान गतिशील दस्तावेज भएकाले त्यसलाई समयसापेक्ष परिमार्जन र परिष्कृत नगरी अग्रगमनको यात्रा सहज बन्न सक्दैन । नेपाली कांग्रेस र एमालेकोबीचमा सार्थक सहकार्य र सहमति नभई संविधान संशोधनजस्तो संवेदनशील र जटिल काम असंभव प्रायः थियो । संविधान संशोधनमार्फत् प्रतिगमन गर्न खोजेको, ०४७ सालको संविधान ब्युँताउन खोजेको, अँध्यारोमा भएको एमाले-कांग्रेस सहमति जनताले पाइसकेको अधिकार खोस्न उद्दत रहेको, भ्रष्टाचार छोप्न सहमति गरेको जस्ता आरोप लागे पनि विशेष मिसन पूरा गर्न गठन भएको वर्तमान सरकार किमार्थ विचलित हुने छैन भन्ने अपेक्षा गर्न सकिन्छ । एमाले र कांग्रेसबीचको सहमति एक थान सरकार दिनमात्र सीमित हुने छुट छैन, बरु सहमतिका अक्षर र भावना कार्यान्वयन गरेर ऐतिहासिक कार्यभार पूरा गर्नु पर्नेछ । ‘हुने बिरूवाका चिल्ला पात’ भनेझैँ सरकारले पूर्णता पाउन महिनौं लाग्ने विगतलाई चिर्दै प्रधानमन्त्रीले शपथ खाएको दिन नै ओली सरकारले पूर्णता पाएको छ । ‘भाग पुर्‍याउने’ विगतको परम्पराभन्दा भिन्न विषय विज्ञतालाई समेत ख्याल गरेर मन्त्रिमण्डलको गठन भएको देखिँदा प्रधानमन्त्रीको सहयोगी टिम, मन्त्रीहरूका सहयोगी टिम निर्माण गर्दा स्मार्ट, विषय विज्ञ र निष्कलङ्क व्यक्तिहरूको छनोट हुन सके दुई पार्टीबीच भएका सहमति कार्यान्वयनमा तीव्रता पाउने थप ग्यारेन्टी गर्न सकिन्छ । त्यसो त केपी शर्मा ओली समकालिन राजनीतिका सबभन्दा गतिशील, व्यक्ति छनोटमा काबिल र राजनीतिको पोयोलाई सबभन्दा राम्ररी बाट्न सक्ने नेतामा पर्नुहुन्छ । उहाँको राजनीतिक उचाइले सबैलाई र त्यो नभए अधिकतमलाई सहमतिमा ल्याएर देशमा विद्यमान चुनौतिका चाङलाई छिचोल्न निःसन्देह सफलता प्राप्त गर्नेछ । जे होस्, नयाँ सरकारको यात्रा सुरूदेखि नै फुल गियरमा अगाडि बढेको छ । सरकारको पूर्ण सफलताको शुभकामना !। "
भारतीय नेपालीलाई घच्घच्याउन आइपुग्यो युवराजको ‘पेण्डुलम’,"– सञ्जय प्रधान/दार्जीलिङ (भारत)। भारतमा नेपालीहरूको धमनी मानिने दार्जीलिङ पहाडको अवस्था कहिले देशको राजधानी दिल्ली कहिले पश्चिम बंगालको राजधानी कोलकातातिर हेर्नुपर्ने छ । घडीको पेण्डुलम जस्तै दार्जीलिङ पहाडको आँखा चल्छ कहिले दिल्लीतिर कहिले कोलकातातिर । आखिर के भारतमा नेपालीहरूको स्थिति पेण्डुलम जस्तै छ ? यसलाई बुझ्न, चिन्तन गर्न, विश्लेषण गर्न युवराज सुन्दासको नयाँ कविता संग्रह ‘पेण्डुलम’ पढ्नु पर्छ । खरसाङदेखि करिब १७ किलोमिटर टाडो तीनधारे निवासी युवराज सुन्दास दार्जीलिङ पहाडी भेकका सुपरिचित पत्रकार साथै नमस्ते खरसाङ टीभी च्यानलका एकजना राजनैतिक विश्लेषक पनि हुनुहुन्छ । आइतबार तीनधारेको गान्धी मेमोरियल हलमा युवराज सुन्दासको यो नयाँ कृति ‘पेण्डुलम’ लोकार्पण भयो । भारतमा नेपाली समाजलाई घच्घच्याउने यो पुस्तक लोकार्पणको कार्यक्रमका संचालक युवा कवि सुप्रेम छेत्री संचालनकै क्रममा यसरी जोशिनुहुन्छ, ‘कहिले दिल्लीलाई हेर्दै कहिले कोलकातालाई हेर्दै भारतमा गोर्खाहरू ‘पेण्डुलम’ भइरहेका छन् ।’ उहाँको यो भनाइ ‘पेण्डुलम’ जस्तै हल्लिने राजनीतिले भारतमा नेपालीहरू प्रताडित रहेको महसुस हुन्छ ।  ‘पेण्डुलम’ अरुणा सुन्दासद्वारा प्रकाशित गरिएको हो । यस्तो छ ‘पेण्डुलम’को पहिलो पंक्ति-
“कहाँबाट शुरु गरौँ अनि कहाँ लागि टुंग्याउनेको
पेण्डुलम आँखाहरूले किन सोच्दैनन्’। समयका चोटहरूबाट कवि युवराज सुन्दास पनि प्रताडित नै रहेको र पीडित नै रहेको कुरा ‘पेण्डुलम’ कविता संग्रहबारे टिप्पणी गर्दै
सुपरिचित साहित्यकार विमल राईले बताउनुभयो । कविता संग्रह ‘पेण्डुलम’मा कता कता मूर्त अमूर्त कुराहरू युवराजले गर्नु भएको उहाँले बताउनुभयो । कवितामा युवराज सुन्दास भन्दा बढी पत्रकारको आत्मा रहेको विमल राईको विचार छ । उहाँ भन्नुहुन्छ, ‘युवराजलाई कवि भन्दा क्रिटिकल एसे लेख्ने पात्रको रुपमा हेर्छु ।’ कविता संग्रह ‘पेण्डुलम’मा २७ वटा कविताहरू प्रस्तुत गरिएको छ । यसको मूल कविता ‘पेण्डुलम’मा कथा भेट्टाएको राईको भनाइ छ । यस कविता संग्रहमा ‘यो हाम्रो खाजा’ कवितामा युवराज सुन्दासले डेढ सय वर्ष भन्दा बढी समयदेखि आफ्नो खुन पसिना बगाएर कठिन संघर्षमय जीवन जिउँदै आएका चियाबारीका श्रमिकहरूको दु:ख पीडालाई उजागर गर्नुभएको छ । पत्रकार कवि युवराज सुन्दासको अर्को कविता ‘मिडिया महिमा’ लोकतन्त्रको चौथो स्तम्भ मिडियालाई प्रश्नसहितको झटारो हान्नुभएको छ । लोकापर्ण समारोहका मुख्य अतिथि वरिष्ठ साहित्यकार जीवन नामदुंगले ‘पेण्डुलम’ पुस्तकमा यसरी लेख्नु भएको छ, ‘कविता संग्रहको तुलनामा केही माझिएका परिष्कृत भाषाशैलीका एकाध कविताहरू पनि यस संग्रहका विशेष आकर्षण रहेका छन् । सामाजिक चिन्ताले छोइएका कतिपय पठनीय कविताहरूमा ‘चोरबाटो’का केही पंक्तिहरू उल्लेख्य छन् ।’। ‘चोरबाटो’ का पंक्ति यस्ता छन्-
‘हामीलाई चोरबाटो प्यारो लाग्छ
बिचमै चिप्लेर लडे पनि अरुहरूभन्दा
छिटो पुग्न मन लाग्छ ।
हामी कहाँ हो र चोरबाटो हिडेको ?
हाम्रो त पुस्ता पुस्ताको परम्परा नै
बनेको छ यो चोरबाटो हिँड्ने बानी ।’। वरिष्ठ साहित्यकार जीवन नामदुंग, कार्यक्रमका अध्यक्ष विजय मगर, विशिष्ट अतिथि सुपरिचित साहित्यकार हस्त नेचाली, गोर्खाल्याण्ड
टेरिटोरियल एड्मिनिस्टे्रसन (जीटीए)का सभासद नवराज क्षेत्री, सुपरिचित साहित्यकार विमल राई, साहित्य अकादमी दिल्ल्लीका परामर्श समितिका सदस्य तथा गोर्खा सांस्कृतिक संस्थानकी अध्यक्ष आशा लामा मुखिया, डा. अमीर ठटाललगयात अन्य विशिष्ट अतिथिहरूको बाहुलीबाट ‘पेण्डुलम’ लोकार्पण गरिएको हो । लोकार्पण पछि युवाराज सुन्दासले भन्नुभयो, ‘कविता चाहिं मैले लेखें, तर मेरो लाइफको शुरुवात एउटा पत्रकारबाट भएको हो । पत्रकारितालाई बिर्सिन सक्दिनँ ।’। कार्यक्रममा तीनधारे निवासी नवीन प्रधानलाई नागरिक अभिनन्दन अनि नेपाल आइडलका फाइनलिस्ट मोहित भुजेललाई सम्वर्द्धना जनाइएको छ । तीनधारेको गान्धी मेमोरियल जहाँ कुनै समय स्वर साम्राज्ञी स्व. अरुणा लामा, स्व. कुमार सुब्बा साथै नेपालका धेरै कलाकारहरूको संगीतमय साँझ खुबै जमिन्थ्यो । यसपाली हलमा ‘पेण्डुलम’ले नेपाली समाजलाई झक्झकाउने काम गरेको छ । "
"जनताको दुःखमा सहभागी नहुने नेता, के नेता ?","-युवराज रोइला
देशको बेरोजगारी दर बढ्दो छ । युवा जनशक्ती पलायनको ग्राफ दिनप्रतिदिन बढ्दो छ । प्रत्येक नेपालीलाई प्रतिव्यक्ति ऋण ८० हजारको आसपासमा पुगेको छ । देशमा अस्थिर राजनीति मौलाए जान थालेको छ । तीन/चार महिनामा केन्द्र सरकार बन्ने र ढल्ने प्रवृत्ति बनेको छ । जसले गर्दा मुलतः देशको आर्थिक, राजनैतिक, कूटनीतिक आदि पक्षहरु धराशायी बन्न पुगेको देखिन्छ । केन्द्र सरकार फेरबदलले गर्दा सातवटै प्रदेशमा यसको असर परेको देखिन्छ । केन्द्रीय समीकरण मुताबिक प्रदेश सरकार बन्ने हुँदा पनि प्रदेश नराम्ररी प्रताडित बन्न पुगेको दृष्टान्त तपाईं हामी सामुन्ने छर्लङ्ग छन् । मुलुकले प्रजातन्त्र प्राप्त गरेको आज सात दशक भैसकेको छ । मुलुकको अवस्था उस्तै छ । मुलुकले हालसम्म संविधान पनि सात वटा नै पायो । तर संविधानको शतप्रतिशत कार्यान्वयनको पाटो फितलो बनेको देखिन्छ । हरेक पाँच–पाँच वर्षमा हाम्रा माननीय नेताज्युहरुलाई जनता चाहिन्छ । तर अरु बेला सत्ता स्वार्थमा लिप्त भएको देखिन्छ । सोझासाझा जनताहरुलाई नेताले न कुनै झुप्रो बनाइ दिनुपर्छ । न त कुनै जमिन दिलाइदिनु पर्छ । मात्रै पर्छ त उनीहरुका सामूहिक समस्या जुन वर्षौं वर्षौँदेखी अलपत्र छन् । जस्तै, पुल नभएको ठाउँमा पुल, सडक नभएको ठाउँमा सडक, खानेपानी नभएको ठाउँमा खानेपानी, बिजुली नभएको ठाउँमा बिजुली, विद्यालय नभएको ठाउँमा विद्यालय, संचार नभएको ठाउँमा संचार, स्वास्थ्य नभएको ठाउँमा स्वास्थ्य । आखिर हामी सोझासाझा जनताले जिताएर पठाएका प्रतिनिधिहरु छन्, संसदहरु छन । सरकार र जनप्रतिनिधि कुन बेला भनेर गौरव गर्ने ठाउँ कहाँ रहँदो रहेछ र । जुनअसार २८ को राजनैतिक घटनाको परिदृश्यले छर्लङ्ग पारिदिएको छ । त्रिशुलीमा (२०८१/०३/२८) गते बेलुका यात्रुबाहक दुईवटा बसहरु खसे । पौडिएर बाँच्न सफलहरु भन्दा अहिलेसम्म कसैको अत्तोपत्तो छैन । यति ठूलो पीडादायी घटना हुँदासम्म उक्त घटनाले न त संसद्लाई नै छोयो, न त सरकारलाई नै छोयो । संसद् सुचारू भयो । एक घरका चार–चारजना हराएको अवस्था छ । कति आमाहरुको काख रित्तो भएको छ । कति चेलिहरुको सिन्दुर पुछिएको छ । कति सन्तान आफ्ना अभिभावक गुमाएर शोकमग्न छन् । आफ्ना गुमाउँदाको पीडामा प्रताडित छन् । अन्तमाः मध्यबर्खाको समय छ । यात्रा गर्दा विशेष सावधानी अपनाऔँ । अत्यावश्यक भन्दा यात्रा नगरौं । यात्रा गर्नु नै परे रातमा हैन दिनमा यात्रा गरौं । त्रिशुली नदीमा डुबेर हराएकाहरु र उहाँहरुको आफन्तजनप्रती दुःख व्यक्त गर्दछु । हराएका मानिसहरुको खोजी कार्यले तीव्रता पाओस् । आशा गरौं पशुपतिनाथको कृपाले उहाँहरु भेटिनुहोस् । सरकारले बस्ती विकास नीति लिनुपर्छ । सरकारले भू–उपयोग नीति लिनुपर्छ । सरकारले बाढी र पहिरोबाट मुलुकले अपुरणिय क्षती व्यहोर्नु पूर्व जोखिमपूर्ण क्षेत्र घोषणा गर्नुपर्दछ । संयमित बनौं र बनाऔँ । सबैको जय हो । धन्यवाद !। "
"समय आउँछ, मदन-आश्रितको हत्यारा पत्ता लाग्छ : केपी शर्मा ओली (अन्तर्वार्ता)","काठमाडौं, १४ असार । आज तत्कालीन नेकपा (एमाले)का महासचिव तथा जन नेता मदन भण्डारीको ७३औँ जन्मजयन्ती विभिन्न कार्यक्रम गरि मनाइएको छ । मदन भण्डारीक जन्मजयन्तीको अवसरमा मदन भण्डारी फाउण्डेसनले विविध कार्यक्रम आयोजना गर्दै आएको छ।भण्डारीले प्रतिपादन गरेको ‘जनताको बहुदलीय जनवाद जबज अहिले पनि एमालेको मार्गदर्शक सिद्धान्तका रुपमा रहेको छ । जननेता स्वर्गीय मदनकुमार भण्डारीको ७३औँ जन्मजयन्तीको अवसर पारेर एमाले अध्यक्ष केपी शर्मा ओलीसँग गरिएको कुराकानी–। १. जननेता स्व. मदनकुमार भण्डारीको असाधारण व्यक्तित्वबारे यहाँले पनि विभिन्न सन्दर्भमा चर्चा गर्दै आउनुभएको छ । यहाँले मदन भण्डारीलाई आजका दिनमा कसरी सम्झनुहुन्छ ?। म उहाँलाई एक असाधारण व्यक्तिका रूपमा स्मरण गर्ने गर्दछु । उहाँले नेपालको कम्युनिस्ट आन्दोलनमार्फत हाम्रो समाज र देशलाई अगाडि बढाउन असाधारण योगदान दिनुभएको छ । वैचारिक रूपमा सुस्पष्ट र देशको समृद्धिको बाटो देखाउने अगुवाका रूपमा मैले उहाँलाई लिन्छु । मलाई लाग्छ, मदन भण्डारी केबल पदको पगरीले नभई विचारले र कामले आफ्नो परिचयले बनाउनसक्ने क्षमता भएको एक नेता हुनुहुन्थ्यो । उहाँको प्रतिभा बहुआयामिक थियो । राजनीतिज्ञ, चिन्तक, साहित्यकार, कवि, लेखकलगायत क्षमता र प्रतिभाको सङ्गम हुनुहुन्थ्यो मदन भण्डारी । मुख्य रूपमा म उहाँलाई एक असल र साँच्चै महान् व्यक्तिका रूपमा सम्झन्छु । तर दुःखद् कुरा यो भयो कि उहाँको निधन ४१ वर्षको अल्पायुमै भयो । नेपालमा त्यति कम उमेरमा त्यस प्रकारको सफलता र लोकप्रियता पाउन अरु कसैले सकेको छ भन्ने मलाई लाग्दैन । २. खासगरी मदन भण्डारीसँग यहाँको पहिलो भेट तथा राजनीतिक सहकार्यका मुख्य-मुख्य सन्दर्भहरू स्मरण गर्नुपर्दा कसरी गर्नुहुन्छ ?। मेरो उहाँसँगको भेट र त्यसपछि विछोडको अवधिको कुरा गर्दा यो अवधि धेरै लामो रहन सकेन । विसं २०४४ मा म जेलबाट छुटेका बेला उहाँसँग पहिलो भेट भएको थियो । त्यसपछि संसदीय राजनीतिक मोर्चामा मैले मदन भण्डारीसँग भेटघाटको अवसर पाएँ । उहाँ पोखराको कार्यक्रममा निस्कनुअघि म सांसदहरूको टोली लिएर कैलालीको धनगढीमा अध्ययनका लागि जाने तयारीमा थिएँ । त्यस भ्रमणबारे जानकारी गराउन उहाँसँग भेट भएको थियो । हामीबीच अलमलिएको विचार होइन, सङ्लिएको विचार थियो । उहाँ पनि विचारमा सुस्पष्ट हुनुहुन्थ्यो । त्यही विचारका साथ यात्रामा सँगै अगाडि बढ्ने कुरा भयो । उहाँको दुःखद् निधन भयो । म बाँचिरहेको छु र मैले हाम्रा साझा र महान उद्देश्यलाई अगाडि बढाइरहेको छु । उहाँका स्पष्ट विचारलाई हामीले अघि बढाइरहेका छौँ । कहिलेकाहीँ एउटा अवधिको छोटो भेटले पनि जिन्दगीभर ठूलो प्रभाव पार्दोरहेछ । कार्लमाक्र्स र फेडरिक एङ्गेल्स्ले करिब २६ वर्षको उमेरमा भोल्तेयर भन्ने दार्शनिकको नामको होटेलमा बसेर वैचारिक छलफल सुरु गर्दै जाँदा १० दिनसम्म छलफल गरेर समाज परिवर्तनका लागि आफूहरूका समान विचार छन् र ती महान् उद्देश्यका छन् भनेर निचोड निकाल्नुभएको थियो । र उहाँहरूले तीनै विचारमा रहेर सहकार्य गर्ने निष्कर्षसहित माक्र्सवादी दर्शन, सामाजिक र आर्थिक विकासका चिन्तनहरू अघि सार्नुभयो । त्यस्तै जननेता मदन भण्डारी र मेरो पहिलो भेटमा पनि हामी साझा विचारमा रहेर जोडिएका थियौँ । हामीबीच अलमलिएको विचार होइन, सङ्लिएको विचार थियो । उहाँ पनि विचारमा सुस्पष्ट हुनुहुन्थ्यो । त्यही विचारका साथ यात्रामा सँगै अगाडि बढ्ने कुरा भयो । उहाँको दुःखद् निधन भयो । म बाँचिरहेको छु र मैले हाम्रा साझा र महान उद्देश्यलाई अगाडि बढाइरहेको छु । उहाँका स्पष्ट विचारलाई हामीले अघि बढाइरहेका छौँ । ३. जनताको बहुदलीय जनवाद त्यस समय मदन भण्डारीले अघि सार्नुभएको समयसापेक्ष र नेपाल सुहाउँदो सिद्धान्त थियो, त्यस समय त्यो सिद्धान्त उहाँले किन प्रतिपादन गर्नुभयो होला रु अहिले पनि नेपालका सबै कम्युनिस्टलाई यो जबजको छाताभित्र गोलबन्द गर्न सकिँदैन ?। मदन भण्डारीले धेरै अध्ययन, शोध, खोज र चिन्तन मनन गरी जनताको बहुदलीय जनवादको प्रतिपादन गर्नुभएको हो । जबजको आवश्यकता र सान्दर्भिकता थियो त्यतिबेला र उहाँले यसको विश्लेषण, संश्लेशण गरेर ल्याउनुभएको थियो । त्यसैले जबजको ध्येय नै जनताको मन जितेर कम्युनिस्ट शक्तिलाई राज्य सञ्चालनको शक्तिमा लाने र जनताका आकाङ्क्षा पूरा गर्ने भन्ने हो । यहाँले भन्नुभए जस्तै यो जबजभित्रै सबै अटाउँछन् । त्यसमा एमाले सुस्पष्ट छ नै । यही विचार मान्ने हो भने यहाँ साना र टुक्रे कम्युनिस्ट नामका कुनै पनि पार्टीको केही आवश्यकता पनि छैन । अहिलेको स्थितिमा एमालेसँग समाजको परिवर्तन र आर्थिक सामाजिक हिसाबले मुलुकलाई कसरी अगाडि बढाउने भन्ने स्पष्ट दृष्टिकोण, योजना र लक्ष्यहरू छन् । मैले यहाँका अरु कसैसँग त्यस्तो सोच पाएको, देखेको पनि छैन । आफ्नो कृत्रिम अस्तित्व राख्नका लागि विचार वा पार्टीगत विवादका नाममा फरकफरक झुण्ड बनाइएका छन्, जुन यहाँहरूले पनि देखिनै रहनुभएको छ । ती केबल आफ्ना स्वार्थहरूको तुष्टिका लागि अलगअलग भएका हुन् । स्वच्छ प्रतिस्पर्धा र क्षमता विकासबाट आफ्नो श्रेष्ठता हासिल गरेर देशलाई अगाडि बढाउने सोच बोक्ने सामथ्र्य तिनमा छैन भन्नेमा म स्पष्ट छु । दणिणपन्थी सेवामा खुसी हुने कतिपय कम्युनिस्ट नामका समूहले अधिवेशन, महाधिवेशन गर्दै गरेको र त्यहाँभित्र फलानो तिलानो नेताबीच नेतृत्वमा प्रतिस्पर्धा भएको आदि जस्ता भन्ने गरेको अहिले सुनिएको पनि छ । जबकि ती समूह राष्ट्रिय दल नै हुन सकेका छैनन्, त्यहाँ कोही नेतृत्वमा आएर वा नआएर देशलाई के हुन्छ रु केही फरक पर्दैन रु त्यो त हावामा कुस्ती खेलेको जस्तो मात्रै हो भन्ने मलाई लाग्छ । मदन भण्डारीले कसैप्रति आग्रह राखेर यो विचार ल्याउनुभएको थिएन । त्यसबेला पनि राजनीतिक रूपमा कम्युनिस्ट आन्दोलनका नाममा जे–जस्ता नक्कलवादी सोचहरू पैदा भएका थिए, ती सोचहरूलाई अस्वीकार गर्दै भण्डारीले सिद्धान्त रट्ने र जप्ने चिज होइन, जीवन र परिवर्तनका लागि सिद्धान्तको प्रयोग हुनुपर्छ भन्ने सोच राखेर नै यो सिद्धान्तलाई अघि सार्नुभएको हो । म फेरि पनि भन्छु, जबज देश बनाउने वैचारिक र व्यावहारिक बाटो हो । मदन भण्डारीले कसैप्रति आग्रह राखेर यो विचार ल्याउनुभएको थिएन । त्यसबेला पनि राजनीतिक रूपमा कम्युनिस्ट आन्दोलनका नाममा जे–जस्ता नक्कलवादी सोचहरू पैदा भएका थिए, ती सोचहरूलाई अस्वीकार गर्दै भण्डारीले सिद्धान्त रट्ने र जप्ने चिज होइन, जीवन र परिवर्तनका लागि सिद्धान्तको प्रयोग हुनुपर्छ भन्ने सोच राखेर नै यो सिद्धान्तलाई अघि सार्नुभएको हो । उहाँले जडसूत्रमा कहिल्यै विश्वास गर्नुभएन । सिद्धान्तले राम्रो व्यवहारका लागि काम गर्नुपर्छ भन्ने सोचका साथ तत्कालीन राष्ट्रिय र अन्तर्राष्ट्रिय स्थितिलाई ध्यानमा राखेर बहुदलीय प्रणालीलाई स्थापित गर्न जबज ल्याइएको हो । खासगरी २०४६ सालको जनआन्दोलनको सफतालपछि नेपाली जनताका आकाङ्क्षाहरू समाज र लोकतान्त्रिक अभ्यासमा दत्तचित्त भएर अगाडि बढ्न सकोस्, शान्ति र न्यायको पालना होस् भन्नका लागि जबज ल्याइएको थियो । अहिले पनि नेपाली समाजमा असमानता र विभेदहरू छन् । अराजकता छँदैछ । जनआन्दोलन जनअधिकारका लागि भएको थियो । मानवअधिकार, शान्ति, सुरक्षा र सम्मानका साथ सुविधायुक्त जीवन बाँच्न पाउने अधिकारका लागि हामीले काम गरिरहेका छौँ । यी कुरा संविधानमा लेखिएकाले मौलिक हक भएका होइनन् कि मौलिक हक भएकाले हामीले मानवअधिकार, शान्ति र सुरक्षाका कुरा संविधनमा मौलिक हकका रूपमा व्यवस्था गरेका हौँ । मुलुकमा सुशासन होस्, पारदर्शीता होस्, मर्यादाको पालना होस् भन्ने हाम्रो चाहना हो । अहिले त्यस्तो हुन सकिरहेको छैन । समाजमा अहिले मर्यादा र यसको पालनाको अवस्था दिनप्रतिदित खस्कँदै गएको छ । अहिलेको जस्तो मर्यादाहीन स्थिति मलाई लाग्छ यसअघि नेपालको इतिहासमै थिएन । राज्यको एक अङ्गका रूपमा रहेर, राज्यको मानो खाएर समाजलाई पथभ्रष्ट बनाउने काम अहिले देशमा भइरहेको छ । संसदमा कस्ता छलफल हुने गरेका छन् रु यो यहाँहरूले, सबै देशवासीले देख्नुभएकै छ । पञ्चायतकालमा त मानवअधिकार नै थिएन र हामीले निष्कर्ष निकालेका थियौँ कि त्यो अन्धकारको समय थियो । त्यही अवस्थाको अन्त्य र नेपाली नागरिकको भविष्य सुनिश्चित गर्नकै लागि तथा त्यस्तो नराम्रा कुराहरू इतिहासमा नरहुन् भनेर नै जबज ल्याइएको हो । र, यो जबजको विचार कुनै ऋषिमुनिले ध्यानागत भएर प्राप्त गरेको विचार होइन । मदन भण्डारीको नेतृत्वमा समाज परिवर्तनका क्रममा सामूहिक प्रयत्नका माध्यमबाट व्यवहारसँग जोडिएको चिन्तनको विश्लेषण र संश्लेषण गरेर मात्र यो ल्याइएको हो । त्यसैले कम्युनिस्ट पार्टीहरूको एकताको कुरा यहाँले जुन गर्नुभयो, त्यसोभन्दा पनि जबजको मान्यताभित्र सबै एकत्रीत हुँदा मात्र ‘समृद्ध नेपाल, सुखी नेपाली’को परिकल्पना पूरा हुन सक्छ । अहिले त कम्युनिस्ट पार्टीका नाममा दक्षिणपन्थी र प्रतिक्रियावादीका मतियारहरू, राष्ट्रियहित विरोधीहरू पनि देखिएका छन् । उनीहरू सकेसम्म एमालेलाई बिगार्न, भत्काउन चाहन्छन् । तर सक्दैनन् । केही नसकेपछि तिनले धारेहात लगाएर एमालेलाई सत्तोसराप मात्र पनि गर्ने गरेका छन् । तिनको उद्देश्य एमाले सिध्याउने मात्रै छ । तिनका चिन्ताको विषय, एमालेको देशभक्तिको आन्दोलन र समृद्धिको चिन्तनलाई हुर्कन दिनु हुँदैन भन्ने नै छ । त्यसकारण त्यस्ता समूहहरू एमालेमा नआएर बाहिरै बसेको राम्रो हो । साँच्चिकै कम्युनिस्ट शक्ति भए एमालेजस्तै जबजभित्र रहिहाल्छ । अरु कुनै पनि नक्कलवादीहरूको चिन्ता लिने कुरा छैन । ४. यहाँले इङ्गीत गर्न खोज्नुभएका त्यस्ता समूहरूहरूले पनि त जबजको विचार बोकेका छौँ भन्छन् नी ?। त्यो नक्कली कुरा हो । पहिले त उनीहरूले एमालेमै बसेर पार्टी, यसको नीति, उद्देश्य र नेतृत्वका विरुद्ध लड्नुपर्छ भन्ने सोच राखे । एमाले एकताबद्ध हुँदा उनीहरूलाई चिन्ता हुन्छ रे । उनीहरूले पार्टीमा आलोचना नभएका, विरोधको चेत नभएकाहरू दास र झोले हुन् भनेर हौवा पिटाउन पनि छोडेनन् । कार्यकर्ता स्वतन्त्र हुनुपर्छ र पार्टीको निर्णय नभई आफ्नाआफ्ना निर्णयमा चल्नुपर्छ भन्ने सोच बोक्नेहरू पार्टीका पक्षधरहरू हुन सक्दैनन् । उनीहरूको विरोधको चेत भनेको एमालेलाई सिध्याउनुपर्छ भन्ने मात्र देखिन्छ । त्यसकारण तिनीहरूले जबजको सक्कली विचार बोकिरहेका छैनन् र बोक्न पनि सक्दैनन् । आफ्नो नीहित स्वार्थका लागि बोके झैँ गरेका मात्रै हुन् । उनीहरू सही अर्थमा जबजका पक्षपाती हुन् भने एमालेको नीति र नेतृत्वका पक्षमा रहन सक्थे । पञ्चायत ढलेको र राजतन्त्र ढलेको यतिका वर्षपछि पनि अहिले पनि २० दशमलव २६ प्रतिशत नेपाली जनता गरिबीको रेखामुनि छन् । एमालेले गरिबी हटाउनुपर्छ र देश बनाउनुपर्छ भन्दा उनीहरू एमालेको नीति र नेतृत्वको अलोचना गर्नुपर्छ भनेर आए । उनीहरूसँग परिवर्तनको सोच र देश विकासको गति पनि छैन भन्छु म । ५. जबजको मार्गदर्शनमा रहेर नयाँ नेपाल बनाउने मदन–आश्रितका सपना पूरा गर्ने सङ्कल्प यहाँहरूको देखिन्छ । यहाँले ‘समृद्ध नेपाल, सुखी नेपालीको राष्ट्रिय आकाङ्क्षा’लाई जबजको लोकानुवाद हो पनि भन्ने गर्नुभएको छ । समयको विकाससँगै जबजको संशोधन वा परिवर्तन आवश्यक छ भन्ने पनि यदाकदा उठ्ने गर्छ । तर यहाँले भने यसमा केही परिवर्तन आवश्यक छैन भन्नुहुन्छ, किन ?। संसारमा परिवर्तन हुने कुराहरूमा मात्र परिवर्तन हुने हो । भूगर्भविद्हरूले भन्छन्, प्रसान्त महासागरमा रहेको प्लेट सर्दैसर्दै आएर तिब्बती प्लेटसम्म जोडिएर आयो । हजारौँ वर्षमा कुनै समुद्र पहाडमा र कुनै पहाड समुद्रमा परिणत पनि भएका कुरा विज्ञहरूले गर्ने गर्छन् । अर्बौं वर्षमा हजारौँ सूर्यहरू आउने र विलय हुनेक्रम पनि चलिरहेकै छ । तर विचारमा त्यस्तो हुँदैन । यसरी आउने मिसिने या विलय हुने आदिजस्ता कुरा कुनै पनि विचारका क्षेत्रमा लागू हुँदैन । जस्तो कि बुद्धले शान्तिको विचार दिए । त्यस समय संसारलाई त्यही आवश्यक थियो र त उनले त्यो विचार दिएका थिए । अहिले त्यसलाई संशोधन गरेर शान्तिको सन्देश आवश्यक छैन, अब यसमा हिंसाको सन्देश राख्नुपर्छ भन्नेर हुन्छ र रु अनि उनले त्यस समयका लागि अत्यावश्यक ठानेर ल्याएको त्यो विचार नै अहिले आवश्यक रहेन त्यसमा संशोधन गरौँ, अब हिंसाको या अर्को कुनै पनि विषयको कुरा राखौँ भनेर कसैले भन्छ भने त्यो सान्दर्भिक भयो र ? अनि त्यस्तो विचार राख्नु जडसूत्रवादी हुन जान्छ भन्ने रु बुद्धका समयमा उनले समयको आवाज र मागलाई सुनेर शान्तिका लागि काम गरौँ भन्ने सन्देश दिए । उनको मृत्युपछि शिष्यहरूले शान्तिका विचारलाई अध्ययन गरे र त्यो सन्देश लिएर समाजमा हिँडे । आज पनि शान्ति आवश्यक छ, त्यसकारण बुद्धवादको सान्दर्भिकता छ । भोलि शान्तिका पक्षमा हरेक व्यक्ति पुगेमा शान्ति शान्ति भनिरहन आवश्यक पर्दैन । विश्वमा ठूलाठूला हतियारहरू पनि निर्माण भइरहेका छन्, ती साधन मान्छे मार्न उत्पादन भएका हुन् । पृथ्वी वा वातावरणलाई ध्वस्त पार्न निर्माण गरिएका हुन् । त्यसकारण २६ सय वर्षपछि पनि बुद्धका विचार आवश्यक छ भन्ने देखियो नी त । यसरी हेर्दा नेपाली समाजको शान्तिपूर्ण प्रतिस्पर्धाका माध्यमबाट समृद्धि हासिल गर्ने काम सकेपछि जबजको औचित्य आफैँ सकिन्छ । अहिले त्यो काम पूरा नभएकाले जबजको औचित्य अझ बढी आवश्यक रहेको छ । जुन सिद्धान्तले जे उद्देश्य राखेर आएको छ, त्यसको औचित्य नै पूरा भएको छैन, काम नै सकिएको छैन भने अहिले संशोधनको औचित्यहीन बहस किन चलाउने रु यस्तो कुरा किन गर्ने ? जस्तो कि रोपाइँ सकिएपछि खेतबाट रोपाहार र बाउसेहरू बाहिर निस्कन्छन् । हातगोडा धुन्छन्, हिलो झार्छन् र आफ्नो बाटो लाग्छन् । उनीहरूलाई दिनदिनै यो कुरा सिकाइरहनुपर्छ र ? पर्दैन नी । हरेक दिन आफ्नो काम सकिएपछि के गर्ने भन्ने उनीहरूले आफैँ बुझेका हुन्छन् । त्यस्तै कुनै पनि विचारले लिएको उद्देश्य र यसको सान्दर्भिकता सकिएपछि पनि त्यो विचार स्वतः सकिन्छ । यहाँ कोही विद्वान पल्टिएर जबजमा मैले यो थपेँ, त्यो संशोधन गरेँ या गर्न लगाएँ भन्ने गरेको पनि म सुन्छु । त्यो बेकारको कुरा हो । हामीले जबजलाई जनभाष्यमा ‘समृद्ध नेपाल, सुखी नेपाली’ मा रूपान्तरण गरेका छौँ, त्यो पूरा नभएसम्म जबजको औचित्य रहिरहन्छ । आजका दिनमा यसको औचित्य अझ बढी छ भन्ने मेरो निष्कर्ष हो । ६. मदन–आश्रितको दासढुङ्गा दुर्घटनामा भएको मृत्युलाई एमालेले सुरुदेखि नै हत्या हो भन्दै आएको छ । एमाले पनि पटकपटक सरकारको नेतृत्वमा पुग्यो तर त्यसको अनुसन्धान गरेर सत्यतथ्य बाहिर ल्याउन सकेन भनेर मानिसहरू प्रश्न गर्ने गर्छन् नी ?। जब सत्ता र शक्ति बाधक हुन्छ, कुनै कुनै सत्य प्रकट हुनबाट रोकिन्छ । नेपालमा दुई ठूला घटना मदन–आश्रितको हत्या र दरबार हत्याकाण्डका दोषी अझै पत्ता लागेका छैनन् । दरबार हत्याकाण्डमा पनि तत्कालीन युवराज दीपेन्द्रको देवयानी भन्ने युवतीसँग प्रेम थियो र त्यो प्रेम सफल हुन मातापिता अर्थात् तत्कालीन राजा र रानीले दिएका थिएनन्, त्यसकारणले उनले परिवारै सखाप पारे भन्ने खालको कथा घटना भएकै राति विश्वव्यापी बनाइयो । मानौँ कि त्यही प्रेम कहानीका कारण सारा दरबार दीपेन्द्रले नै सखाप पारे । हामीलाई अथवा कुनै नेपाली नागरिकलाई ती पात्रका बारेमा पहिला केही थाहा पनि थिएन । अकस्मात् ती पात्र खडा गरियो र यसैसँग त्यो हत्याकाण्डलाई जोडियो । यसरी जोडियो कि हामीलाई केही थाहा नभएको कुरा एकैपटक विश्वव्यापी बनाइयो । यो स्पष्टै बुझ्न सकिन्छ कि यथार्थलाई छोप्नका लागि शक्तिमा रहेकाहरूले त्यो कथा बाहिर ल्याएका थिए । यसको रहस्य पनि खुल्छ कुनै दिन । दासढुङ्गा घटनामा गाडी नदीमा पुग्छ, नेताहरू डुब्छन् तर चालक सकुशल बाँचेको हुन्छ । पछि त्यही चालक चितवन पुगेर आत्मसमर्पण गरेको हुन्छ । यस प्रसङ्गमा विभिन्न विद्रोहका घटनामा जोडिएका नेपाली कांग्रेसका उमेश गिरीले पनि अहिले उक्त दासढुङ्गा घटनामा सम्बन्धमा अभिव्यक्ति दिएका छन्, त्यसलाई पनि हेर्नुपर्ने र मनन् गर्नुपर्ने अवस्था छ । दासढुङ्गा दुर्घटना पनि त्यस्तै रहस्यकै गर्भमा छ भन्ने लाग्छ । तत्कालीन सरकारले दुर्घटना हो भन्यो, छानबिन आयोगसमेत गठन गर्न मानेन । छानबिनको माग राखी आन्दोलन गर्ने क्रममा कम्तीमा २२ जनाको ज्यान नै गयो । हामीले तत्कालै छानबिन आयोगको माग गर्यौँ । अहिले कस्ताकस्ता कुरामा पनि छानबिन आयोग या समिति गठन गर्ने गरिएको छ, यहाँहरूले पनि देख्नुभएकै छ । तर त्यस्तो घटनामा छानबिनका लागि समिति गठन भएन । दासढुङ्गा घटनामा गाडी नदीमा पुग्छ, नेताहरू डुब्छन् तर चालक सकुशल बाँचेको हुन्छ । पछि त्यही चालक चितवन पुगेर आत्मसमर्पण गरेको हुन्छ । यस प्रसङ्गमा विभिन्न विद्रोहका घटनामा जोडिएका नेपाली कांग्रेसका उमेश गिरीले पनि अहिले उक्त दासढुङ्गा घटनामा सम्बन्धमा अभिव्यक्ति दिएका छन्, त्यसलाई पनि हेर्नुपर्ने र मनन् गर्नुपर्ने अवस्था छ । हामीले अनेक बाधा र व्यवधानका बीच पार्टीका तर्फबाट मेरो नेतृत्वमा छानबिन समितिको प्रतिवेदन तयार गरेर पार्टीका तत्कालीन महासचिव माधवकुमार नेपाललाई दिएका पनि थियौँ । त्यो प्रतिवेदन उहाँले सार्वजनिक नै गर्नुभएन । पछि मैले नै त्यो प्रतिवेदनको सार सार्वजनिक गरेको थिएँ । पार्टीले त्यसबेला प्रतिवेदन सार्वजनिक गरेन र अहिले त्यो प्रतिवेदन उपलब्ध पनि छैन । कतिपय यस्ता घटना–दुर्घटनाका सत्यतथ्य सार्वजनिक हुन समय लाग्छ । सत्यहरूलाई शक्तिले लुकाउँछन् नै । तर त्यो प्रयत्न सधैँ सफल हुँदैन । समयक्रममा सत्य त बाहिर आइहाल्छ नै । समय लाग्छ, दासढुङ्गा हत्याकाण्डको पनि सत्यतथ्य बाहिर आउँछ । मदन–आश्रितको हत्यारा पत्ता लाग्छ । (राससका प्रमुख समाचारदाता एकराज पाठक र वरिष्ठ समाचारदाता प्रकाश सिलवालले एमाले अध्यक्ष ओलीसँग गरेको कुराकानीमा आधारित)। "
हामीले क्रिकेट संघमा पारदर्शिता र अनुशासन चाहेका हौं : विप्लव घोष,"सुनसरीका विप्लव घोष करातेका पूर्वखेलाडी हुनुहुन्छ । नेपाली खेलकुदको विकास र खेलाडीको प्रोत्साहनमा सक्रिय उहाँ पछिल्लो समय एक दिवसीय क्रिकेट प्रतियोगिताहरुको आयोजना गरेर बढी चर्चामा हुनुहुन्छ । नेपाल खेलकुद महासंघको सचिवसमेत रहनु भएका उहाँले नेपाल क्रिकेट संघ(क्यान) भित्र देखिएको बेथितिविरुद्ध आवाज उठाउँदै आउनु भएको छ । साथै खेलकुद क्षेत्रलाई बजेट विनियोजनमा सरकारले उपेक्षा गरेकोप्रति आपत्ति पनि प्रकट गरिरहनु भएको छ । सचिव घोषसँग नेपाली खेलकुदको विकास, क्यानभित्र देखिएको विवाद र भावी रणनीतिका विषयमा कुराकानी गरेका छौँ । कुराकानी गरेको छ । -नेपालको समग्र खेलकुदको अवस्थालाई कसरी नियालिरहनुभएको छ ?
एक खेलप्रेमीका रुपमा समग्रमा नेपालको खेलकुद अवस्थालाई हेर्दा कोरोनापछिका वर्षहरुमा धमाधम बजेट कटौती भइरहेको छ । खेलकुद क्षेत्रमा सरकारले बजेट विनियोजन गर्दा थोरैथोरै गरेर कटौती गर्दै आइरहेको छ । यसपाली त एकमुष्ट बजेट नै कम आएको छ । त्यसबाट क्रिकेट क्षेत्रलाई कति आउँछ भनेर हामी पर्खिरहेका छौं । विकेन्द्रीकरण नहुँदा तलका खेलाडीहरु बाध्य भएर विदेश पलायन हुनुपर्ने अवस्था छ । खेल खेलेरै खेलाडीहरुले जीविकोपार्जन गर्ने अवस्था देखिँदैन । हालको बजेटले खेलकुद क्षेत्रको विकास गर्न सक्दैन । समग्रमा जिल्लादेखि केन्द्रीय तहसम्मको खेलकुदको संरचना, प्रशिक्षण तथा खेल तालिका र तयारी लगायतलाई हेर्ने हो भने सन्तोषजक छैन । संघ र संस्थाहरुले प्रायोजक खोज्न सकिरहेका छैनन् । प्रायोजकहरु पाइहाले पनि ती केन्द्र केन्द्रीत हुन्छन् । विकेन्द्रीकरण नहुँदा तलका खेलाडीहरु बाध्य भएर विदेश पलायन हुनुपर्ने अवस्था छ । खेल खेलेरै खेलाडीहरुले जीविकोपार्जन गर्ने अवस्था देखिँदैन । हालको बजेटले खेलकुद क्षेत्रको विकास गर्न सक्दैन । खेलाडीहरुलाई जीविकोपार्जन गर्न नै कठिन छ । कर्पोरेट हाउसहरुले केन्द्रदेखि तल्लो तहसम्मका खेल र खेलकुद क्षेत्रलाई प्रायोजन नगर्ने हो भने खेलको माध्यमबाट खेलाडीको जीविकोपार्जन, खेल विकास र व्यवस्थापन गर्न गाह्रो छ । -सबै खेलका लागि खेलाडी छनोट पारदर्शी नहुँदा ग्रामीण तहमा रहेका प्रतिभाहरु ओझेलमा परेको गुनासो छ । पहुँच र पावरका भरमा खेलाडी टीममा समावेश गर्ने परिपाटी छ भनिन्छ । वास्तवमा अवस्था यस्तै हो ?
होला कहींकतै खेलाडी छनोट प्रक्रिया पारदर्शी भएन होला । अनियमितता भयो होला । तर, सबै ठाउँमा यस्तो छैन । छनोट प्रक्रिया पारदर्शी नै छ । कतै खेलाडी छनोट गर्दा भावनात्मक हुने, कहीं पक्षविपक्ष भनेर मापन गरी छनोट गरिएको पनि छ । यो सबै हुनुको पछाडि खेलाडी छनोट गर्ने मापदण्ड स्पष्ट नहुनु हो । यसले खेलाडीको स्तर र खेललाई प्रभाव पारिरहेको छ । जिल्लामा खेलाडी छनोट गर्ने मान्छे कस्ता छन् र कस्ता खेलाडी छानिएर आए भन्ने कुरा खेलाडीको प्रस्तुतिबाटै स्पष्ट हुन्छ । यद्यपि, तल्लो तहमा खेलाडी छनोट गर्न प्राविधिक कठिनाइहरु पनि प्रशस्त छन् । दलीय प्रभाव पनि छ । आरोप प्रत्यारोप पनि छ । क्रिकेटमा वान डे (एक दिवसीय) प्रतियोगिताले खेलाडीलाई प्रोत्साहित गर्न र छनोटका लागि कस्तो भूमिका खेलेको छ ?
मेरै अगुवाइमा सुरुमा मनमोहन कप एकदिवसीय राष्ट्रिय प्रतियोगिता भएको थियो । त्यसबेला नेपाल क्रिकेट संघ (क्यान) निलम्बनमा परेकाले ठूलो कठिनाइ व्यहोर्नुपर्यो । हामीले त्यतिबेला सात प्रदेश, तीन विभागीय टोली, एउटा बिहार राज्यको टोली पनि सामेल गराएर प्रतियोगिता सम्पन्न गराएका थियौं । त्यतिबेला आर्थिक चुनौती निकै ठूलो भोग्नुपरेको थियो । त्यसपछि नै हो क्रिकेटलाई व्यवसायिकभन्दा पनि विकास र विस्तार गर्नुपर्छ भनेर अगाडि बढेको । त्यतिबेला वान डे प्रतियोगिता नहुने भएकाले वान डे मान्यता दिनुपर्छ भनेर प्रतियोगितालाई सफल बनाएका थियौं । प्रतियोगितामार्फत खेलाडीका लागि राष्ट्रिय टिममा आउने माध्यम बनेको थियो । दोस्रो चोटि पनि मलेसियाको राष्ट्रिय टोलीलाई हामीले ल्याएर खेलाएका थियौं । त्यो कार्यक्रम पनि खेलाडीहरुलाई राष्ट्रिय टिममा प्रवेश गर्ने ढोका जस्तै बनेको थियो । तर, अहिले क्यानले पनि एक दिवसीय प्रतियोगिता आयोजना गर्न सकिरहेको छैन । यस्तो प्रतियोगिता महत्वपूर्ण हुन्छ भन्ने कुरा सबैले बुझ्नु जरुरी छ । यतिबेला टी–२० विश्वकप क्रिकेटको माहोल छ । नेपालले एक दशकको पर्खाइपछि दोस्रो पटक विश्वकप खेल्दैछ । यसैबीचमा सन्दीप लामिछानेलाई अमेरिकाले भिसा नदिँदा क्यान आलोचित छ । तपाईहरुले त पत्रकार सम्मेलन नै गरेर क्यान नेतृत्वमाथि गम्भीर आरोपहरु लगाउनु भएको छ नि ?
पत्रकार सम्मेलन मात्र होइन खेलकुदमन्त्रीलाई ज्ञापनपत्र नै बुझाइसकेका छौं । सन्दीप लामिछानेका विषयलाई लिएर क्यानले गम्भीर लापरवाही ग¥योे । म यहाँ सोध्न चाहन्छु जिम्मेवार तहमा बसेका अध्यक्षले सन्दीपको विषयलाई लिएर के पहल गरे ? उनलाई टोलीमा राख्न कसरत गर्नुभन्दा आफ्ना आसेपासेलाई लिएर अमेरिका उडेका हैनन् ? क्यानका अन्य केही पदाधिकारीले पहल गरे होलान तर अध्यक्षको भूमिका के ? उहाँमाथि नैतिकताको गम्भीर प्रश्न छ । यस्तो गैरजिम्मेवार बन्न मिल्दैन । भिसा नदिनु अमेरिकाको आफ्नो कूटनीतिक सवाल होला तर तपाईं क्यानका पदाधिकारीहरुमाथि खनिनुभएको छ । अध्यक्ष र सचिवको मिलेमतोमा सन्दीपलाई १५ सदस्य टोलीमा सामेल नगरेको भनेर किटान नै गरिरहनुभएको छ । त्यसको आधार के हो ?
स्पष्ट छ, क्यानका अन्य पदाधिकारीलाई अध्यक्षले नै गुमराहमा राखिरहेका छन् । अध्यक्षपछि मर्यादाक्रमले जिम्मेवार पदमा रहेका उपाध्यक्ष गुमराहमा छन् भन्ने लाग्छ । अध्यक्ष नेपालमा थिएनन् तर उपाध्यक्ष त थिए नि । उनको भूमिका के हो त ? सन्दीपको विषयमा उपाध्यक्षले खोइ बोलेको ? उहाँको पहलकदमी पनि केही देखिएन, उहाँको भूमिका पनि यहाँ शंकास्पद देखिन्छ । क्यानका सचिवलाई नै दबाबमा पारेर निर्णयहरु भएको हो कि भन्ने मलाई लागेको हो । तपाई आबद्ध खेलकुद महासंघले आइसीसीले क्यानलाई दिएको पाँच लाख डलर सहयोग र सरकारले राष्ट्रिय टोलीलाई विनियोजन गरेको पाँच करोड पारदर्शी नभएको भन्दै छानबिन गर्नुपर्ने माग गर्नुभयो । त्यस विषयमा क्यानले समय आएपछि सार्वजनिक गर्ला नि, किन हतारिनुभएको ?
हाल प्राप्त भएको पैसाको प्रयोगका सवाल शंकास्पद छ । पारदर्शिताको लागि छानबिन गर्नुपर्छ । आइसीसीले नेपाललाई मात्र नभएर ग्रेड हेरेर सहभागी अन्य टीमलाई पनि वल्र्डकपको तयारीका लागि सहयोग उपलब्ध गराउने गर्छ । क्यानका व्यक्तिहरुमा लोभ पहिला पनि थियो, अहिले पनि छ । त्यो पैसा दुरुपयोग नहोस् भन्ने हाम्रो माग हो । २५ सदस्यीय नेपाली खेलाडी र व्यवस्थापकीय टोलीमध्ये एक जना चिकित्सक लैजान पाउने प्रावधान छ तर संघको अध्यक्षले डाक्टरको कोटामा अमेरिका जानुपर्ने थियो र ? उहाँलाई त्यसैपनि निम्ता आइहाल्थ्यो नि । चतुरबहादुर चन्द जानुभयो भन्नेमा बहस होइन तर अभिभावकीय जिम्मेवारीमा बसेको मान्छेले डाक्टरको कोटामा जानु कति सान्दर्भिक होला तपाई आफैं सोच्नुहोस न । टिममा एक जना डाक्टर अनिवार्य हो । तर उहाँले अन्य थुप्रै मान्छेलाई लानुभयो तर डाक्टर समावेश नगरिनु शंकास्पद छैन र ? भत्ताको लोभमा त्यसो गरिएको हो कि अन्य के कारण छ ? हामीले जवाफ खोजेका हौं । हुन त क्यानका केही मान्छेको नियत एकदमै लोभी छ । अरु त अरु अमेरिकामा नेपाली जर्सी क्यानकै सदस्यको मिलेमतोमा कालोबजारीका रुपमा बिक्री भइरहेको भन्ने कुरा बाहिर आएको छ । तथ्य मसँग छ । जर्सीमै प्रायोजन गर्ने कम्पनीले त्यो गरेको भए पनि सुहाउथ्यो होला तर क्यानले गर्नु गलत हो । सत्यतथ्य छानबिन हुनुपर्यो । क्यानका व्यक्तिहरुमा लोभ पहिला पनि थियो, अहिले पनि छ । त्यो पैसा दुरुपयोग नहोस् भन्ने हाम्रो माग हो । २५ सदस्यीय नेपाली खेलाडी र व्यवस्थापकीय टोलीमध्ये एक जना चिकित्सक लैजान पाउने प्रावधान छ तर संघको अध्यक्षले डाक्टरको कोटामा अमेरिका जानुपर्ने थियो र ? उहाँलाई त्यसैपनि निम्ता आइहाल्थ्यो नि । चतुरबहादुर चन्द जानुभयो भन्नेमा बहस होइन तर अभिभावकीय जिम्मेवारीमा बसेको मान्छेले डाक्टरको कोटामा जानु कति सान्दर्भिक होला तपाई आफैं सोच्नुहोस न । पटक पटक नेपाली क्रिकेट समर्थक, खेलकुद संघ, मन्त्रालय, परिषद्देखि लिएर क्यानका कार्यकारी सदस्यहरुलाई समेत यहाँ गुमराहमा राखिएको छ । यस्ता विषयले शंका जन्माएको छ । क्यानले आरोप लागेपछि पुष्टि गर्नुपर्छ । त्यही भएर छानबिनको माग गरेका हौं । निकटका मान्छेहरुलाई लिएर जानुको कारणबारे छानबिन हुनुपर्छ । किन पनि भने खेल क्षेत्रमा बजेट न्यून छ । क्रिकेटमा सरकारले दिएको बजेटले अन्य खेल र खेलाडीलाई त्यो पनि तल्लो तहमा पुग्न सक्ने बजेट कटौती भएको छ । यस्तो बेलामा मनलाग्दी गर्न कसैले पनि मिल्दैन । पारदर्शिता हुनुपर्छ । अमेरिकामा ८० डलर पर्ने टिकटलाई १३५ डलरमा क्यानले बेच्यो भनेर तपाईंले अर्को पनि आरोप लगाउनु भएको छ । प्रमाण के छ ?
क्रिकेटकै समर्थकहरुले सोसल मिडियामा त्यो विषय प्रश्न उठाइरहनु भएको छ । त्यसको आधारमा मैंले भनेको हो । र वास्तविकतामा त्यो भइरहेको पनि छ । मेरा निकट मित्रहरुसँग बुझ्दा उनीहरुले त्यो पुष्टि गरेका छन् । अस्ति अमेरिकामा अध्यक्षज्युले बोल्दै गर्दा खैलाबैला भएको थियो । त्यही टिकटको विषयलाइ लिएर भएको हो भन्ने कुरा आएको छ । त्यसको त भिडियो नै सार्वजनिक भएको छ । तपाईंले अर्को पनि आरोप लगाउनुभएछ । प्रधानमन्त्री कार्यालयको लेटरप्याड नै दुरुपयोग गरेको पनि भन्नुभएछ । जति पनि विषयमा बोल्नुभएको छ क्यानप्रति आरोपै मात्र लगाउनुभएको छ । यसलाई पुष्टि गर्ने आधार के हो ? क्यानका सचिवले विज्ञप्तिमार्फत क्यानप्रति भ्रम फैलाउनेलाई कानुनी कारबाहीमा जाने चेतावनी दिइसक्नु भएको छ । यसमा तपाईंको धारणा के हो ?
मानव तस्करीको आशंका थियो नि त्यो त पुष्टि भइसक्यो । मसँग प्रशस्त प्रमाणहरु छन् । तीन जना कर्मचारीलाई पदबाट हटाइएको कुरा झन ठूलो आधार प्रमाण हो । त्यसमा पनि क्यानका केही व्यक्तिहरुको संलग्नता छ । यसमा के बुझ्नुपर्छ भने संघको मुख्य व्यक्ति नै अध्यक्ष हुन्छ । अध्यक्षलाई नै पहिला शंका गरिन्छ । उनैमाथि प्रश्न पनि गरिन्छ । किनभने अध्यक्षको निर्देशनविना कुनै पनि कार्य हुँदैन । यसमा उपाध्यक्ष, सचिव, कोषाध्यक्षलगायतका पदाधिकारी र सदस्यहरुको भूमिका पनि शंकास्पद देखिन्छ । उहाँहरुले किन बोल्न सकिरहनु भएको छैन ? संस्थाकै सदस्यले मिडियामा बोलिरहनुभएको छ । उहाँले बोलेपछि त आधिकारिक हुन्छ नि । तपाई र तपाई आबद्ध संस्था एमाले निकट भनेर चिनिन्छ । क्यानका अध्यक्ष कांग्रेस निकट भनेर चिनिनुहुन्छ । त्यसकारण तपाईले लगाइरहेका आरोपहरु जति पनि ती सबै क्रिकेटलाई राजनीतिकरण गर्ने खेल त होइन ? कांग्रेस–एमालेबीचको द्धन्द्ध त होइन ?
गलत कामलाई खेदो गरिन्छ । गर्नु पनि पर्छ । यसलाई राजनीतिक हिसाबले गरेको भनेर बुझ्न हुँदैन । खेलकुद महासंघले विगतका दिनमा क्यानको प्रतियोगिता र अध्यक्षज्यूको कार्यकाल सफल बनाउनलाई हाम्रो केन्द्रीय अध्यक्ष पर्शुराम बस्नेतले प्रशस्त सहयोग गर्नुभएको छ । खेलाडीलाई सम्मान गर्नुपर्छ भनेर महासंघको तर्फबाट स्कुटी प्रदान गर्नुभएको छ । हिजोको दिनमा क्रिकेट संघभित्र केही गलत भएको खण्डमा हामीले उहाँहरुलाई हातेमालो गरेर गलत भएकामा सुधार गर्नुहोस् भनेर परामर्श दिएका पनि छौं । हामीहरु हिजो एउटै थलोमा बसेर काम गरेका हौं । अघिल्लो कार्यकाल पनि सहयोग गरेकै हो । तर आज हामी विकृति र बेथितिको विरुद्ध बोल्दा हामी अन्य पार्टीको भयौं ? राजनीति नै गर्नु थियो भने त उहाँले एमालेलाई ढोका लगाइदे भनेर क्यानकै जिम्मेवार व्यक्तिलाई भन्नुभएको होइन ? हामी क्यानमा जाँदा ढोका नै लगाउन भन्नुभएको कुरा सुुनिराखेका थियौं तर, केही बोलेनौं । राजनीति भनेको सम्पूर्ण खेल क्षेत्र र खेलाडीको उन्नति प्रगतिका लागि गर्नुपर्छ । दलको संगठनका लागि होइन भनेर लागेका छौं । हिजो उहाँसँग हातेमालो गरेकै हौं, क्यानका धेरै प्रतियोगिताहरुमा सहकार्य गरेका छौं । राजनीतिकर्मीको स्टन्टबाजी त उहाँले गरिरहनुभएको छ । मनिसलाई भ्रमित पारिरहनु भएको कुरा उहाँकै संस्थाका पदाधिकारीले समेत भनिरहनुभएको छ । फेरि सन्दीपकै प्रसंग जोडौं, भिसाका लागि त क्यानको अगुवाइमा अमेरिकालाई सरकारले कूननीतिक नोट नै पठाएको चर्चा थियो । क्यानले पहल नगरेको त होइन नि ?
अझै पनि उहाँहरु भ्रमित पार्दै नै हुनुहुन्छ । मुख्य मुद्दा हाम्रो सन्दीप लामिछानेको पनि हो । साथै क्यानमा भएको आर्थिक अनियमितता र विकृतिप्रति हो । हाम्रै दबाबले क्यानले सन्दीपलाई वेस्ट इण्डिज त पठायो नि । हिजो चुप बसेका सन्दीप त्यहाँ पुगेर स्टाटस लेखे । त्यहाँभित्र लेखिएको कुरा पनि उनलाई दबाब दिएर लेख्न लगाइएको हो । व्यक्ति तोकेर जसरी लामिछानेले लेख्नुभएको छ, यसमा उनीमाथि दबाब दिइएको हो कि भन्ने मलाई लागेको छ । खेलाउँदा पनि विवाद, नखेलाउँदा पनि विवाद गर्यो भन्नुहोला तर हिजोको दिनमा प्रतिश जीसीलाई किन टिममा राखियो र फेरि के आधारमा टिमबाट बाहिर राख्ने भनियो ? जिल्ला स्तरको खेल गराउँदा त खेलाडीलाई बाहिर राख्नुपर्यो भने मेडिकल रिपोर्ट मागिन्छ भने जीसीले पनि धेरै खेल खेलिसकेका छन् उनको ठाउँमा सन्दीपलाई रिप्लेस किन गरियो त ? हिजो त टिममा नाम राख्ने अवसर हुँदा पनि २५ जनाको टोलीमा समावेश नगरेको हो नि क्यानले । यस्ता यस्ता कुरामा भ्रम फैलाउने कुरा भएका छन् यो गम्भीर विषय हो । टी–२० क्रिकेटमा नेपालले नेदरल्याण्डससँगको खेलमा अपेक्षित नतिजा निकाल्न सकेन । यसलाई कुन रुपमा हेर्नुभएको छ ? यसलाई पनि क्यानकै कमजोरी भन्ने कि ?
नेपालले सोचेअनुरुप नतिजा निकाल्न नसक्नुमा धेरे कुरा छन् । सन्दीप लामिछाने, जो नेपालका मुख्य खेलाडी हुन्, उनी नै थिएनन् । तपाईले क्रिकेट हेर्नुहुन्छ भने आईसीसीले नै एक जनालाई गेम चेन्जर भनेको छ । हो त्यस्तै गेम चेन्जर हुन् सन्दीप । हुन त हाम्रा सबै खेलाडीहरु दक्ष र अब्बल छन् । तर सन्दीप अन्तर्राष्ट्रिय क्रिकेटको अनुभव र क्षमता अलि फरक छ । उनी टिममा हुँदा विपक्षी टोलीलाई दबाब पर्छ । त्यसमा पनि नेपाली खेलाडीलाई निरन्तर अभ्यास गराउनुभन्दा रेस्टुराँमा राखेर ‘ग्रिट एण्ड मिट’मा सहभागी गराएर फोटो खिचाएको देखियो । त्यसमा क्यानका अध्यक्ष चतुरबहादुर चन्दको समेतको उपस्थिति थियो भन्ने समाचारमा आइरहेको छ । एउटा भिडियो नै सार्वजनिक भएको छ ।
अर्को कुरा अमेरिकाका पिचहरुको कण्डिसन पनि त्यस्तै छ । धेरै टिमहरुले रन पनि बनाउन सकिरहेका छैनन् । भारत र पाकिस्तान जस्ता विश्व क्रिकेटका हस्तीहरुको खेल पनि न्यून स्कोरवाला नै भयो । नयाँ पिचहरु भएका कारण हो कि के हो, यस्तै भइरहेको छ । हाम्रा खेलाडीका लागि त झन नौलो ठाउँ । विश्वकपमा दोस्रो सहभागिता भएका कारण पनि दबाबमा खेल्नुपरेको छ । विश्वकपको अनुभव भएका सोमपाल कामीबाहेक कोही पनि छैनन् । अभ्यास पनि गराइएन । एक महिना अघि अमेरिका गएका होइनन् ? नेपाल सरकारले दिएको पाँच करोड, आईसीसीले दिएको पाँच लाख अमेरिक डलर ले के गरे ? यही छानबिन गर्नुपर्ने माग त हामीले अघि सारेको हो नि । यहाँ क्यानले आयोजना भएका अन्य प्रतियोगितामा उठेको फण्डको के भयो ? धेरै नै अनियमिता भएको छ । कति कुरा गर्नु । यो कार्यकाल मात्र नभएर यो भन्दा अगाडिको कार्यकालको पनि छानबिन गर्नुपर्छ । दोषी जो भए पनि आवश्यक कारबाही गर्नुपर्छ । पछिल्लो समय अध्यक्षज्यूको स्टेटमेन्टकै आधारमा पनि उहाँ दोषी देख्छु । उहाँ त शिक्षक हो भन्ने थाहा थियो । अहिले टोलीसँग त उहाँ चिकित्सक भएर जानुभएको छ । उहाँले कहिले डाक्टरी गर्नुभयो ? एउटा जिम्मेवार मान्छेले त्यस्तो गरेर हुन्छ भन्या ? क्रिकेटमा धेरै विकृतिहरु बढेका छन् । मिडियाहरुले पनि उजागर गरिदिनुपर्यो । "
पत्रकार महासंघमा जात्रा,"– गणेश पाण्डे। काठमाडौंको राष्ट्रिय सभागृहमा वैशाख २१ गते नेपाल पत्रकार महासंघको २७ औं महाधिवेशनको बन्द सत्र समापन हुँदै थियो । अध्यक्ष मण्डलका अध्यक्ष रहनुभएका नेपाल पत्रकार महासंघका पूर्वअध्यक्ष धर्मेन्द्र झाले घोषणा गर्नुभयो– आगामी जेठ २६ गते निर्वाचन गर्ने, त्यसका लागि वैशाख महिनाभित्र सदस्यता विवाद टुंगो लगाउने अनि जेठ १ गतेबाट निर्वाचन समितिले काम सुरु गर्ने । हलले गडगढाहट तालीले त्यसको अनुमोदन गर्‍यो । त्यहीबीचमा मैले हात उठाउँदै अध्यक्ष मण्डलका अध्यक्ष झालाई सोधें– धर्मेन्द्र दाइ ! वैशाख महिनाभित्र सदस्यता विवाद टुंगो लागेन भने निर्वाचन समितिले काम अगाडि बढाउँछ कि बढाउन्न ? जेठ २६ गते निर्वाचन हुन्छ कि हुन्न ?। हो, बैशाख २१ गते मेरो जे शंका थियो, भैदियो त्यही । एक महिना व्यर्थै बित्यो, तर महासंघले निर्धारित मितिमा निर्वाचन गर्न सकेन । न त निर्वाचन गर्ने नयाँ मिति नै तय गर्न सकेको छ । महासंघका अध्यक्ष विपुल पोखरेलले असार दोस्रो साताभित्र निर्वाचन गर्ने भनी विज्ञप्ती जारी गरे पनि त्यो मितिमा पनि चुनाव हुन्छ या हुन्न, गराइन्छ या गराइन्न, अन्यौल छ । किनकी पत्रकार महासंघको नेतृत्वकर्ताहरु यति अक्षम छन् कि शायद इतिहासमै पहिलोपटक महासंघको गरिमामाथि यतिधेरै प्रश्न कहिल्यै पनि उठेको थिएन । कुरा महासंघका अध्यक्षको मात्र होइन्, साझा चरित्रको यो संस्थाका पदाधिकारीहरुले जात्रैजात्रा देखाइरहेका छन् । न दायित्वबोध छ, न त यसको गरिमाबोध । इमानका साथ बाँच्नकै लागि कुनै न कुनै बौद्धिक क्षेत्रमा श्रम बेचिरहेका ‘बाइलाइनवाला’ पत्रकारहरु महासंघको शुद्धीकरणमा परेका छन् । नेपाल पत्रकार महासंघ देशभरका श्रमजीवी पत्रकारहरुको मात्र होइन्, देशको अगुवा नागरिक संगठन पनि हो । लोकतन्त्र, अभिव्यक्ति स्वतन्त्रता, भौगोलिक अखण्डता, राष्ट्रियता, जनजीविकाका सवालमा यसले खेल्ने भूमिकाले खास अर्थ राख्छ । महासंघको गौरवमय इतिहास छ । राजनीतिक दलहरुप्रति वितृष्ठा जगाइएको र मुलुकलाई भीडको पछाडि दौडाएर अराजकतातर्फ मोडिएको यो संघीन घडीमा देशलाई दिशानिर्देश गर्न महासंघको भूमिका निकै महत्वपूर्ण हुनुपर्ने हो । तर, महासंघ दलको भातृसंगठन जस्तो बनाउन खोजिदैंछ । यसको विरासत र गरिमामाथि हिलो बर्साइएको छ । अत्याचारको पराकाष्ठा। नेपाल पत्रकार महासंघले शुद्धीकरण अभियान उद्घोष गरेपछि गत बर्ष सुर्खेतमा सम्पन्न साधारणसभाबाट शुद्धीकरण समिति बनाइएको थियो । यो बीचमा देशभरका शाखाहरुले शुद्धीकरणका नाममा अभियान पनि चलाए । तर, अवस्था यस्तो रह्यो कि आस्थाकै आधारमा छानीछानी सदस्यता खोसिने काम भएको छ । आफैले बनाएको १५ बुँदे मापदण्डलाई महासंघको जिल्ला, प्रदेश र केन्द्रले धुजाधुजा बनाएको छ । अन्याय र अत्याचारका विरुद्ध बोल्नुपर्ने पत्रकारहरु नै अहिले आफै अत्याचारको शिकार हुनुपरेको छ । मुलतः पत्रकार महासंघमा शुद्धीकरण जरुरी छ । तर, शुद्धीकरण अभियान यस्तो बेलामा सुरु भयो कि अहिले धेरैजसो सञ्चारमाध्यमहरु तलब दिन सक्ने अवस्थामा छैनन् । कोभिडबाट थलिएको अर्थतन्त्र उठ्न सकेको छैन् । आर्थिक मन्दीकै कारण विज्ञापन बजार संकटपूर्ण अवस्थामा छ । ठूला भनिएका धेरैजसो मिडिया टिक्नका लागि संघर्ष गरिरहनुपरेको छ । साना लगानीबाट सञ्चालित सञ्चारमाध्यमको हालत पनि उस्तै छ । काठमाडौंमा ठूला भनिएका मिडियामा तालाबन्दी र धर्ना कस्नुपर्ने अबस्था भएका बेला झन् जिल्लामा सञ्चालित मिडिया र सञ्चारकर्मीहरुको हालत के होला ?। जिल्लामा यसै पनि पत्रकार भनेर निर्भिकतापूर्वक बाँच्न मुश्किल छ । पत्रकारितामात्रै गरेर गर्जो टार्ने अवस्था धेरैको छैन् । यस्तो अबस्थामा पत्रकारहरु अन्य कुनै न कुनै बौद्धिक कामको साहरा लिएर पत्रकारितालाई निरन्तरता दिइरहेका छन् । इमानका साथ बाँच्नकै लागि कुनै न कुनै बौद्धिक क्षेत्रमा श्रम बेचिरहेका ‘बाइलाइनवाला’ पत्रकारहरु महासंघको शुद्धीकरणमा परेका छन् । पत्रकार भएर बाँच्ने वातावरण बनाउन महासंघ आफ्ना सदस्यहरुप्रति कुनै दायित्वबोध त गर्दैन नै, त्यही दिएको एउटा कार्ड पनि खोस्न उद्दत छ । आंशिक रुपमा अन्य काम गरी पत्रकारिता र परिवार टिकाउने अब पत्रकार नबन्ने तर पत्रकारिताको आडमा अनेक धन्दा सञ्चालन गरिरहेकाहरु चाँहि सदस्य बन्ने अबस्था छ । जीवनभर पत्रकारिता गरेर उर्जाशील उमेर यही क्षेत्रमा बिताइरहेकाहरुलाई महासंघले अपमान गरेको छ । कयौं दृष्टान्तहरु छन्, जसका कारण आज व्यावसायिक पत्रकारहरुमाथि घोर अन्याय भएको छ, अपमान भएको छ । देशभरका श्रमजीवी पत्रकारहरुको नेतृत्वकर्ता संगठनको हुनुको नाताले प्रेस चौतारी नेपालले शुद्धीकरण अभियानलाई सुरुवातदेखि नै सहयोग गर्दै आएको थियो । सही अर्थमा शुद्धीकरण लागू गर्नुपर्छ भनेर संगठनका अध्यक्ष गणेश बस्नेतले पटकपटक पहलकदमी पनि लिनुभयो । संगठनभित्र र बाहिर पनि यसको बारेमा बहस र पैरवी गर्नुभयो । तर, शुद्धीकरण अभियान प्रेस चौतारीका सदस्यहरुका हकमा मात्रै लागू भयो । जिल्ला–जिल्लामा प्रेस चौतारीमा आस्था राखेकै कारण सदस्यता खोसिने काम भएको छ । जिल्लाले सर्वसम्मत निर्णय गरेको नाममा समेत प्रदेशले कैंची लगाउने काम गरेको छ । झापाका भिजन एफएफमा गुञ्जने, प्रेस काउन्सिलका सदस्य गणेश पोखरेल होस् या हरदिन सूर्योदय टिभीको पर्दामा देखिने लक्ष्मी उप्रेती पत्रकार महासंघको मापदण्डमा पत्रकार नबनेको अबस्था छ । स्थायी प्राध्यापकको नाम समेटिंदा आशिंक मात्र प्राध्यापनमा रहेकी झापाकै सावित्रा दाहालको नाम काटियो । सप्तरीको हरिनन्देश्वर महादेव मन्दिरका मुल पुजारी, मृतक र साझा प्रकाशनका हाकिमको नाम समावेश हुँदा दैनिकजसो बाइलाइन लेख्ने सप्तरीकै शिव आचार्यको नाम समावेश भएन । देशभरमै पहिलोपटक प्रेस चौतारीको भवन बनाएर स्याबासी कमाइरहेका अनलाइनखबरकर्मी चितवनका सुवास पण्डित हुन् या डडेल्धुराका अमरगढी एफएमदेखि काठमाडौंको सौर्य दैनिक र प्राइम टिभीमा समेत काम गरिरहेका लोकेन्द्र ओझाको महासंघको सदस्य नबच्ने अबस्था छ । गोरखापत्रको स्थापना दिवसमा उत्कृष्ट संवाददाताको नगद पुरस्कार प्राप्त गरेकी कैलालीकी चाँदनी आचार्यलाई पनि यो महासंघले पत्रकार देखेन । उस्तै प्रकृतिका अन्यको नाम समेटिँदा पर्वतका गणेश पौडेलहरु समेटिएनन् । रुपन्देहीमा कलेज र स्कूलका सञ्चालकहरु समेटिँदा त्यहीँ बौद्धिक श्रम गरेर पत्रकारिता गरिरहेका हरि ज्ञवाली र दिवाकर पन्थीको नाममा कैंची लगाइएको छ । आफू कार्यरत स्कूलको प्रिन्सिपलको सदस्यता नवीकरण हुँदा त्यहीँ कार्यरत स्याङ्जाका नारायण कोइरालाको सदस्यता खोसिएको छ । ४० बर्षदेखि पत्रकारिता बाहेक अन्य काम नगरेका प्रेस स्वतन्त्रता सेनानी तनहुँका विश्वबन्धु भण्डारी, पर्वतका भोला शर्मा, पाल्पाका राजेन्द्र लिगल, दोलखाका होम पाठक, सिन्धुलीका कृष्णप्रसाद गौतम, डडेल्धुराका करण ताम्राकार, बाँकेका विनोद भट्टराईदेखि पत्रकारितामै विद्यावारिधी गरेका इलामका देवी दुलालको नाम काटिएको अवस्था छ । काठमाडौंका मिडियाका मालिक समेटिँदा बानका वरिष्ठ उपाध्यक्ष समेत रहेका हेटौंडामा टेलिभिजन र रेडियो सञ्चालन गरेर पत्रकारकै रुपमा समाजमा चिनिएका उज्ज्वल चौंलागाईंको सदस्यता खोसिएको छ । राजनीतिक पार्टीको केन्द्रीय समितिमा रहेका अटाउने तर वडा कमिटीको पदाधिकारी भएका कारण नाम हट्नुपरेको अवस्था छ । काठमाडौंमा एनजिओ, आइएनजिओ, क्याम्पसमा पढाउनेहरुको नाम समावेश हुँदा जिल्लामा सोही प्रकृतिका काम गरिरहेकाहरुको सदस्यता खोसिएको छ । यस्ता कयौं दृष्टान्तहरु छन्, जसका कारण आज व्यावसायिक पत्रकारहरुमाथि घोर अन्याय भएको छ, अपमान भएको छ । अहिले महासंघको नेतृत्वमा प्रेस युनियनका पूर्वनेता समेत रहनुभएका र प्रेस युनियनबाटै जित्नुभएका विपुल पोखरेल हुनुहुन्छ । यो निर्वाचन गराउने दायित्व महासंघका अध्यक्ष विपुल पोखरेलको जति छ, महासंघको नेतृत्वकर्ता संगठनका हिसाबले प्रेस युनियनको पनि उत्तिकै छ । तर, प्रेस युनियन यो निर्वाचनबाट भाग्न खोजिरहेको छ । बरु, अन्यायमा पारिएको र प्रेस चौतारीको सदस्य भएकै कारण आफ्ना सदस्यहरुको महासंघको सदस्यता खोसिए पनि प्रेस चौतारी नेपाल गम्भीर भएर यो निर्वाचन गराउन लागिरहेको छ । यसका लागि सहयोगी भूमिका खेलिरहेको छ । निर्धारित समयमा चुनाव गराउनका लागि प्रेस चौतारीले पटकपटक पहलकदमी लियो । वास्तविक पत्रकारलाई समेट्ने गरी सदस्यता विवाद समाधानका लागि संगठनका अध्यक्षकै नेतृत्वमा पहलकदमी पनि लियो । तर, महासंघको गौरवमय इतिहासलाई धुमिल बनाउँदै २०१२ सालमै फर्काउने चेष्टा महासंघको वर्तमान नेतृत्वले गरिरहेको छ । जुन कदापि स्वीकार्य छैन् । कार्यकाल सकिएको दुई महिना सकिँदा पनि यो या त्यो बाहनामा निर्वाचन गराउन आलटाल गर्नु बेइमानी हो । महासंघका नेतृत्वकर्ताले तत्काल माफी माग्नुपर्छ । र, नयाँ मिति तोकेर निर्वाचन गराउनुपर्छ । महासंघको नेतृत्वमा को आउँछ, जान्छ, गौण हो । तर, पत्रकार महासंघ अविछिन्न रहन्छ । र, रहनुपर्छ । प्रेस चौतारी नेपालमा आबद्ध मात्र होइन्, सम्पूर्ण क्रियाशिल, श्रमजीवी पत्रकारहरुलाई सदस्यताबाट वञ्चित गराउने छुट महासंघको वर्तमान नेतृत्वलाई छैन् । "
"एमाले राजमार्गमा, अरू गन्तव्यहीन गोरेटोमा","-निर्मल भट्टराई। वर्तमान सत्ता गठबन्धनको किङ मेकर नेकपा (एमाले) र यसका अध्यक्ष केपी शर्मा ओली अहिले सबैतिर प्रशंसाको पात्र बन्नुभएको छ । विगतको अप्राकृतिक एवं स्वार्थप्रेरित गठबन्धन तोडेर जनताको पक्षमा काम गर्ने, एमालेले तय गरेको राष्ट्रिय लक्ष्य ‘सुखी नेपाली, समृद्ध नेपाल’को लागि काम गर्ने सरकार बनेपछि जनतामा व्याप्त निराशा विस्तारै हट्न थालेको छ । अर्कातिर यो सत्ता उलटफेरले देशीविदेशी प्रतिक्रियावादी शक्तिलाई मुर्छा पर्ने गरी औडाहा भएको छ । एमालेको मुख्य हिस्सा र प्रभाव रहेको वर्तमान सरकारलाई काम गर्न नदिन सरकार बनेदेखि नै नेपाली कांग्रेस र अरू दक्षिणपन्थी दलहरू विभिन्न षडयन्त्रमा सामेल भएका छन् । सामान्य विषय उचालेर संसद अवरुद्ध गर्ने, सत्तारूढ दलका नेताहरूलाई प्रधानमन्त्री पदको ललिपप देखाएर भाँड्न खोज्ने र सडक प्रदर्शनमार्फत् थप अराजकता र अस्तव्यस्तता सिर्जना गर्ने प्रयास हुन थालेका छन् । सत्ता नभई बाँच्न नसक्ने नेपाली कांग्रेस र अरू दलहरू यस्ता कार्यमा सामेल भएका छन् । विपीदेखि प्रदीप गिरिसम्मले समाजवादको कुरा गरे पनि अब त्यो पार्टीमा समाजवादको चिन्तन गर्ने नेता कोही छैन् । कांग्रेसीजन केवल सत्ताको कुरा गर्छन् । सत्तामा पुगेर दलाल पूँजीपति वर्गको सेवा गर्ने बाहेक कांग्रेसको कुनै गन्तव्य बाँकी रहेको देखिँदैन । झण्डा र कम्युनिष्ट पृष्टभूमिमा समानता रहे पनि माओवादीलगायतका वामपन्थी दलमा कहाँ पुग्ने र कसरी पुग्ने भन्नेमा ठूलै भ्रम र अन्यौल छ । विगतका माओवादीहरू माओवादको धोती खुस्केको दशकौं भइसक्दा पनि आफूलाई माओवादी भन्न छोडेका छैनन् । निर्वाचनबाट श्रेष्ठता हासिल गर्ने एमालेको लाइन वा जनताको बहुदलीय जनवादको चुरोलाई आफ्नो राजनीतिक जीवन-व्यवहारमा आत्मसात गरे पनि उनीहरू अझै ‘माओवादी’ नै छन् । विचारमा अन्योल भएपछि उनीहरूको डाइनोसर लोप भए जसरी लोप हुने खतरा बढ्दै गएको छ । आफ्नो राजनीतिक अस्तित्वको लागि कहिले कांग्रेसको पोल्टामा लुटुपुटु गर्नुपर्ने त कहिले एमालेको छातामा ओत लाग्न आउनु पर्ने बाध्यता उनीहरूलाई छ । कुरा ठूला-ठूला गर्ने तर साना-साना काम सम्पन्न गर्न पनि भाँती नपुर्‍याउने ‘माओवादी’हरूको चिरपरिचित शैली हो । गन्तव्यहीन गोरेटोमा भौंतारिएका माओवादीलगायतका साना वाम शक्तिलाई समेटेर मार्क्सवादी-लेनिनवादी र जनताको बहुदलीय जनवादी राजमार्गमा सँगै हिँडाउने अभिभारा पनि एमालेकै काँधमा छ। नयाँ दलको हालत दिनानुदिन पातलिँदै गएको छ । रास्वपालगायतका नवोदित दलहरू आर्थिक अपचलनको विवाद र आन्तरिक विवादले आफैं थिलथिलो बन्दै गएका छन् । पुराना दललाई गाली गरेर उदाएका ती दलका नेताहरू नै आज जनताको गालीको शिकार भएका छन् । ठिक यतिबेला नेकपा (एमाले) गठबन्धन सरकारमार्फत् राष्ट्र निर्माणमा दत्तचित्त भएर लागेको छ भने अर्कातिर ‘मिसन ग्रासरुट’, संकल्प-यात्रा तथा अधिवेशन-सम्मेलनमार्फत् पार्टीलाई मजबुत, एकताबद्ध र सुदृढ बनाउने अभियानमा लागेको छ । ‘मिसन ग्रासरुट’ले पार्टीका तृणमूल तहका समस्या पार्टी केन्द्रमा ल्यायो भने संकल्प-यात्राले मध्यपहाडी क्षेत्रका जनताले भोगिरहेका समस्या समाधानमा पार्टी र राष्ट्रलाई वृहत् पृष्टपोषण गरायो । अहिले नेकपा (एमाले) जिल्ला अधिवेशनको अभियानमा जिल्ला-जिल्लामा पुगेको छ । स्तालिन र ट्राटस्कीकोबीचमा लामो वैचारिक संघर्ष भयो । स्तालिनसँग सधैं पराजित ट्राटस्कीले स्तालिनप्रति संकेत गर्दै एकपटक भन्नुभएको थियो-‘राजनीतिमा के गरियो भन्ने महत्वपूर्ण रहेनछ, कसले कसरी गर्‍यो भन्नेचाहिँ महत्वपूर्ण हुने रहेछ ।’। सत्ता त सत्तै चलाउने हो, मनमोहन अधिकारीले फरक तरिकाले चलाउनुभयो, देउवाले अर्कै तरिकाले । प्रचण्ड र केपी शर्मा ओलीले कसरी सत्ता चलाउनुभयो, सबैकासामू छर्लङ्गै छ । पार्टी त पार्टी चलाउने नै हो, तर मदन भण्डारीले चलाएको बेलाको एमाले, माधवले चलाएको बेलाको एमाले र केपी शर्मा ओलीले चलाएको एमालेमा कति फरक छ । आज नेकपा (एमाले) प्रमुख राष्ट्रिय शक्तिको रूपमा विकसित हुँदैछ । आगामी आम निर्वाचनबाट प्रष्ट बहुमत पाउने र समाजवाद निर्माणमा युगिन महत्वका कार्यभार पूरा गर्ने लक्ष्य बोकेर अगाडि बढेको छ । एमाले मार्क्सवादी-लेलिनवादी र जनताको बहुदलीय जनवादी राजमार्गबाट समाजवादी गन्तव्यमा अगाडि बढेको छ तर सुस्पष्ट गन्तव्य नभएका र सत्ताको लुछाचुँडीमा रमाउने दलहरूका कारण देशमा पटक-पटक अनेकन समस्या सिर्जना भए, भइरहेछन् । "
‘नेपालमा कार्ल मार्क्स जीवित छन्’,–आनन्द प्रसाद पोखरेल । १९९० को दशकमा अन्तर्राष्ट्रिय कम्युनिष्ट आन्दोलन विघटन र विसर्जनको अवस्थाबाट एकातिर गुज्रेको थियो भने अर्कातिर उग्रपन्थता र जडसुत्रवादको चुकलमा जकडिएको थियो । आन्दोलन रक्षात्मक थियो । रुसलगायत कतिपय मुलुकमा कम्युनिष्ट पार्टी धमाधम विघटन भइरहेको थियो । 
बालकोट डायरी : मध्यराति केपी अंकललाई भेट्दा…,"-कृष्ण केसी। नेकपा (एमाले) का अध्यक्ष एवं पूर्वप्रधानमन्त्री केपी शर्मा ओली । म भने उहाँलाई अङ्कल भनेर बोलाउँछु । जुन दिन उहाँ सुनसरीको १२ वर्षे कुम्भ मेला लगायतका कार्यक्रममा सहभागी भएर फर्कनुभएको थियो । त्यो दिन वैशाख १५ गते शनिबार थियो । त्यो दिन म समय नलिइकनै बालकोट गएको थियो । उहाँको सचिवालयमा फोन नउठेपछि मैले राधिका अन्टीलाई फोन गरेँ । उहाँ टाउको दुखेर सुत्नुभएको रहेछ । गेटमा भनिदिनु भयो । म बालकोट उहाँको निवासमा छिर्दा समय रातको करिब ९ बजेको थियो । त्यतिबेला करिब ७० देखि ८० जना भेटघाटको लागि एमाले अध्यक्षको पर्खाइमा थिए । म उहाँको कोठामा छिर्दा एमाले नेता तथा प्रतिनिधिसभा सदस्य योगेश भट्टराई भेटघाटमा हुनुहुन्थ्यो । मैले दुवै जनालाई नमस्कार गरेँ । म समय नलिई सिधै उहाँको कोठामा पुगेको थिएँ । सन्चोरविसन्चो सोध्नु भयो । तल बस्दै गर भन्नुभयो । म करिब १० मिनेट त्यहाँ बसेर तल झरेँ । कहिले अरुसँगै त कहिले एक्लै बसेर समय बिताउँदै थिएँ । भेटको पर्खाइमा बसेकाहरुसँग परिचय भयो । कुराकानी भयो । भेटने, तस्वीर लिने र फर्कने क्रम जारी नै थियो । ‘केपी कमरेडसँग जुन इच्छा शक्ति छ, त्यसले काम गरिरहेको छ । इच्छा शक्ति भएपछि स्वास्थ्य र उमेरले नछेक्ने रहेछ ।’। भेटने क्रम निरन्तर चलिरह्यो । पार्टीका, पार्टी बाहिरका, जनप्रतिनिधि, सरकारी तथा गैरसरकारी संस्थामा आवद्ध, कलाकार , महिला समूहलगायतका टोली थिए भेटघाटमा । धेरैको मसँग पनि परिचय भयो । धेरै जना उहाँ रातभरि नसुती भेटघाट गरेकोमा सबै दङ पर्थे । चिन्ता व्यक्त गर्दथे । यस्तै चिन्ता व्यक्त गर्नेको लाइनमा नेकपा एमाले डोटीका सचिव लक्ष्मण मलासी साउद भन्दै हुनुहुन्थ्यो, ‘उहाँको उमेर, स्वास्थ्य र दिनभरिको खटाइ अनि रातभर भेटघाटमा बस्न कसरी सक्नुभएको होला, हामीलाई अचम्म लाग्छ,’ । उहाँलाई भेटनका लागि जति पर्खनु परे पनि कसैलाई अत्यार लागेको महशुस थिएन । एमालेका कतिपय नेताहरुमा समय भएपनि कार्यकर्ताका अगाडि व्यस्त देखाउने, गम्भीर भएर कुरा नसुन्ने र सङ्कीर्ण सोच छ । तर, केपी अङ्कलसँग भेटेर फर्कनेहरु धेरै खुसी भएका देखिन्थे । भेट्न पुगेका एक जना राष्ट्रिय कलाकार भन्दै हुनुहुन्थ्यो ‘उहाँले हाम्रा कुरा गम्भीर भएर सुन्नुभयो । हामीले राखेको कुरामा ऊर्जा र उत्साह थपिदिनुभयो । साह्रै खुसी लाग्यो ।’। उहाँले थप्नुभयो ‘चौतर्फी घेरबन्दी र गठबन्धनले २०७९ को चुनाव भने जस्तो नभए पनि आगामी निर्वाचनमा एमालेको बहुमत ल्याउनु छ । एमालेको बहुमत ल्याएर समृद्ध नेपाल र सुखी नेपाली बनाउने अभिभारा पूरा गर्नु छ ।’। रातको १ बजेपछि स्वकीय सचिव राजेश बज्राचार्य निस्कनुभयो । सायद निद्राले धेरै च्यापेर होला । तर, उहाँले सबैको भेटनेक्रममा मिलाएर जानुभएको थियो । उहाँले भनेअनुसार नै एउटा टोली निस्केपछि अर्को टोली जाने क्रम चली नै रह्यो । अर्को दिन लागिरहेको थियो । घडीले २ बजाइसकेको थियो । मैले भेटे पनि मसँगै जाने टोलीलाई पनि मैले भेटाउनु थियो । कलाकारको टोली फर्केपछि मसँगको टोलीको भेट्ने पालो आयो । समय बिहानको साँढे २ बजिसकेको थियो । मैले शुरुमै एउटा प्रश्न गरेँ– ‘कसरी सक्नुहुन्छ अङ्कल रातभरि नसुती बस्न ? उहाँको जवाफ थियो, ‘मलाई भेट्नै भनेर आएका मान्छे रातभरि पनि कुरेर बस्नुहुन्छ, नभेटी पठाउन मन मान्दैन । राति ३ बजेसम्म भेटघाट गर्छु । त्यसपछि एक घण्टा पढेर सुत्छु ।’ उहाँले भेटघाटका क्रममा मैले राधिका अन्टीका बारेमा लेखेको एउटा लेख मेरो मोबाइलमा पूरै पढनुभयो । प्रतिक्रिया भने केही जनाउनुभएन । मसँगै जाने ४ जनाको टोली थियो । उहाँले सबैको कुरा सुन्नुभयो । बीचबीचमा आफ्नो कुरा पनि राख्नुभयो । जाने टोलीसँग कृष्ण त मेरो छोरो नै हो भनेर मलाई नजिकै राख्नुभयो । उहाँले थप्नुभयो ‘चौतर्फी घेरबन्दी र गठबन्धनले २०७९ को चुनाव भने जस्तो नभए पनि आगामी निर्वाचनमा एमालेको बहुमत ल्याउनु छ । एमालेको बहुमत ल्याएर समृद्ध नेपाल र सुखी नेपाली बनाउने अभिभारा पूरा गर्नु छ ।’। सायद त्यसकै लागि उहाँ रातदिन नभनी खटिइरहनु छ । निर्णय गर्न सक्ने अब्बल क्षमता, उहाँको खटाइ र एमालेप्रतिको आर्कषण नै इलाम र बझाङको चुनावी सफलता हो । चौतर्फी घेराबन्दीका विरुद्ध पनि उहाँको नेतृत्वमा २०७९ मा एमालेले प्राप्त गरेको सिट र मत कम होइन । सिटमा दोस्रो भए पनि मतमा एमाले पहिलो शक्ति बनेको थियो । गठबन्धन नहुँदा त्यति बेला नै एमालेले स्पष्ट बहुमत ल्याउँदोरहेछ भन्ने अहिलेको उपनिर्वाचनले पनि पुष्टि गरेको छ । उपनिर्वाचनसँगैको उत्साहले पार्टीभित्र केपी शर्मा ओलीलाई थप बलियो बनाएको छ भने समृद्ध नेपाल सुखी नेपालीको अवधारणालाई जनताको तहबाट पूर्ण अनुमोदन भएको छ । गठबन्धन नहुँदा त्यति बेला नै एमालेले स्पष्ट बहुमत ल्याउँदोरहेछ भन्ने अहिलेको उपनिर्वाचनले पनि पुष्टि गरेको छ । उपनिर्वाचनसँगैको उत्साहले पार्टीभित्र केपी शर्मा ओलीलाई थप बलियो बनाएको छ भने समृद्ध नेपाल सुखी नेपालीको अवधारणालाई जनताको तहबाट पूर्ण अनुमोदन भएको छ । केही महिनाअघि बालकोट पुग्दा अङ्कल रातभर नसुत्ने कुरा राधिका अन्टीले भन्दा म दङ परेको थिएँ । कसरी बस्न सक्नुहुन्छ होला रातभर भन्ने लागेको थियो । राधिका अन्टीले भन्नुभएको थियो, ‘हिजो रात्रि १ बजेसम्म त म बसेर चिया खुवाएको थिएँ, पछि सुतेँ । त्यसपछि उहाँ आफैले चिया पकाएर खानुभएछ, खुवाउनु भएछ ।’ त्यो दिन प्रत्यक्ष आफै रातभर बसियो, यथार्थ देखियो । भेटघाटका क्रममा मसँग लमजुङबाट गएर हाल बालकोट निवासी व्यवसायी एवं समाजसेवी विष्णु बुढाथोकीसँगै हुनुहुन्थ्यो । उहाँले भन्नुभयो ‘केपी कमरेडसँग जुन इच्छा शक्ति छ, त्यसले काम गरिरहेको छ । इच्छा शक्ति भएपछि स्वास्थ्य र उमेरले नछेक्ने रहेछ ।’। आफ्नो सम्पूर्ण जीवन र सम्पत्ति राष्ट्रको नाममा समर्पण गर्नुभएका ‘सुखी नेपाली र समृद्ध नेपाल’ का परिकल्पनाकार केपी शर्मा ओली कसरी खटिरहनुभएको छ भन्ने घाम जस्तै छर्लङ्ग छ । उहाँको परिकल्पना गरेको ‘समृद्ध नेपाल, सुखी नेपाली’ अहिले मुलुककै साझा लक्ष्य बनिसकेको छ । उहाँको सार्वजनिक खटाइबाट लाग्यो यो सब पार्टी, देश र जनताकै लागि हो भन्ने मेरो निष्कर्ष हो । उहाँको दौडधुप, खटाइ र त्याग हेर्दा यस्तो लाग्छ कि उहाँको उमेर युवा जवानीमै छ । आजभोलि स्टण्ट मात्रै गर्ने काम नगर्नेहरुको जमात राजनीतिक नेतामा बढी छ । जिम्मेवारी आउँदा काम नगर्ने अनि बाहिर हुँदा कुरा मात्र चर्का गर्नेहरुले राजनीतिको व्यापार गरिहेका छन् । केपी शर्मा ओलीसँग गहन अध्ययन गर्ने र विषयवस्तुलाई नजिकबाट बुझ्ने एउटा असाधारण क्षमता छ । उहाँले आफू प्रधानमन्त्री हुँदा होस् वा गृहमन्त्री हुँदा नै किन नहोस काम गरेर आफूलाई सबैभन्दा अब्बल प्रमाणित गसिक्नु भएको छ । संविधान निर्माणमा उहाँको भूमिका अतुलनीय छ । भारतीय नाकाबन्दीविरुद्ध उहाँले डटेर सामाना गरेको कुरा अहिले पनि सबैले स्मरण गरिहन्छन् । उहाँ २४ घण्टामा २० घण्टाभन्दा बढी खटिइरहनुभएको छ । दिनरात भन्नुभएको छैन । यो कुरा एमाले पङ्क्त्ति मात्र होइन धेरैलाई थाह छ । यति हुँदा हुँदै पनि उहाँको उमेर र स्वास्थ्य अवस्थाको ख्याल गर्नु भने जरुरी छ । समयरसमयमा आराम गर्ने, समयमै खाने र आफ्ना लागि पनि २४ घण्टामा केही समय छुट्टाउनु जरुरी छ । यो कुरा उहाँको सचिवालय र पार्टी पङ्तिले पनि बुझ्नु जरुरी छ । समय व्यवस्थापन गर्नुपर्छ । उहाँलाई भेट्न जो कोही पनि रातभर पर्खन तयार हुन्छन् भन्दैमा उहाँ रातभरि नसुती बस्न हुँदैन भन्ने लाग्छ । उहाँको नेतृत्व अझै धेरै वर्ष नेकपा एमालेलाई मात्र होइन देशलाई नै आवश्यक छ । त्यसो त २०५१ सालबाटै मैले उहाँलाई नजिकबाट चिन्ने र बुझ्ने मौका पाएको छु । यसो भनिरहँदा यो लेखक पनि अब भेट्नका लागि उहाँको रातको समय लिने छैन भन्ने निष्कर्षमा पुगेको छ । (लेखक लमजुङका वरिष्ठ नेता हुनुहुन्छ ।)। "
"बाँची खान गाह्रो भयो, मर्न पनि सकिएन !","-स्थिरबाबु घिमिरे। बाँची खान गाह्रो भो, मर्न पनि सकिएन ।
जिउँदो लास मसानमा जलाउन सकिएन । भोकाएको पेटले भौतारिएका हामी,
झनै यो आर्थिक मन्दीले त उठ्नै सकिएन । किन होला है हामी एक आपसमा भिडेको ?
इर्श्या र डाहाले कहिलै मुक्त हुन सकिएन । जिउँन कै लागि मर्न खोज्दैछन् मान्छेहरू,
लौ न बाँच्ने आधार पहिल्याउनै सकिएन । "
देश विकासका आधार,"–विजय क्षेत्री। नेपाल प्राकृतिक सम्पदाले भरिपूर्ण देश भएकाले पर्यटन हाम्रा लागि वरदान हो । अन्य देशहरुमा पर्यटकीय स्थलहरु करोडौं खर्च गरेर बनाउनुपर्छ । नेपालमा अरु केही गर्नुपर्दैन, प्रकृतिले दिएको सम्पतिको संरक्षण मात्र गरिदियो भने पुग्छ । हिमाल, पहाड, तराई, डाँडाकाँडा, हरियाली, वनस्पति, जीवजन्तुलाई पर्यटकीय वैभवका रुपमा प्रयोग गर्न सकिन्छ । हाम्रो मौलिकतालाई नै कायम राख्ने हो भने करोडौं खर्च गरेर होमस्टे बनाउनु पर्दैन । हाम्रो हरेक गाउँ पर्यटकीय स्थल हुन् र हरेक घरहरु होमस्टे हुन् । प्रकृतिको सम्पदा र मौलिकतालाई जबसम्म पैसामा रुपान्तरण गरिँदैन, तबसम्म नेपालको विकास हुन सक्दैन । नेपालको अर्ग्यानिक विकास नै पर्यटनको मुख्य आधार हो । जलश्रोत नेपालको ठूलो विकास शक्ति हो । यहाँको पानीबाट पुरै एशिया झिलिमिली पार्ने बिजुली निकाल्न सकिन्छ । नेपालमा पाइने ५५ प्रतिशत वनस्पतिबाट पेट्रोल निकाल्न सकिन्छ । हावाबाट बिजुली निकाल्ने प्रशस्तै सम्भावना छ । जमिनमुनी पनि उर्जाले भरिएको छ । तर प्रकृतिले दिएको उपहारलाई हामीले सहि रुपमा सदुपयोग गर्न सकेका छैनौँ । त्यसैले नै हाम्रो विकास कमजोर छ । प्रविधिसँग जोड्न सकिएन भने समृद्धि सम्भव हुँदैन । अझै पनि हामी प्रविधिको मामलामा कमजोर छौँ । हामी विकासका नाममा विकसित राष्ट्रहरुको नक्कल गरेर आफ्नो मौलिक कुराहरुलाई बिर्सिंदै गइरहेका छौँ । हामीसँग जे चिज छ त्यसैलाई व्यवस्थित बनाउनु विकास हो भनेर बुझिएन । स्वदेशमा उत्पादन हुने सानो प्याजको मौलिकता र विशेषता बिर्सिएर चीनबाट ल्याइएको ठुलो प्याजलाई विकास भनेर बुझियो । प्रविधिको प्रयोग गरेर आफ्नो मौलिकतालाई समेत उजागर गर्दै अगाडि बढ्न सकेमा मात्र विकास सम्भव छ । जसअन्तर्गत नेपालमा यार्सागुम्बा खेतिको सम्भावनालाई समेत अध्ययन अनुसन्धान गर्नुपर्छ र यसलाई पनि व्यवसायीकरणतिर लैजान जरुरी छ । विविधता हाम्रो पहिचान हो । यो विकासको शक्तिआधार पनि हो । यहाँ काम–काज, व्यवहार, खेतीपाती, आनीबानी, धर्म, संस्कृति, लवाइ–खवाइ देखि हरेक कुराहरु हाम्रा रैथाने सम्पति हुन् । तर यिनिहरुलाई विकास प्रक्रियामा कसरी मूलप्रवाहीकरण गर्ने भन्ने बारेमा स्थानीय सरकार देखि संघीय सरकारसम्मको एकरुपतापूर्ण नीति कार्यक्रम र व्यवहार हुनुपर्छ । यो कार्यले समविकासको भावनालाई प्रवर्धन गर्छ जसबाट समाजमा पछि परेका वर्गहरुलाई माथि ल्याउने सकिन्छ । यसबाट नै समावेशी विकास सम्भव हुन्छ । गरिबी नेपालमा विकाउ हुने विकासे मुद्धा बनाइएको छ । यद्यपि गरिब कस्तोलाई भन्ने भनेर प्रष्ट हुन सकिएको छैन् । खान लाउन नपुग्नेलाई भन्ने हो कि, सोच गरिब भएकालाई गरिब भन्ने हो स्पष्ट हुन जरुरी छ । तर साँच्चिकै भन्ने हो भने नेपालमा गरिब नै छैनन् । गरिब थिए भने त यति धेरै कृषियोग्य जमिन बाँझो हुने नै थिएन । अरुमा आश्रित भएर बाँच्ने बानीका कारण यस्तो अवस्था आएको हो । त्यसैले परनिर्भरताबाट माथि उठ्नका लागि खेतिपाती गर्ने र जनशक्तिको सदुपयोग हुनुपर्छ । विकासका बारेमा जे जति बहस गरे पनि सबै कुरालाई निर्दिष्ट गर्ने भनेको राजनीतिले हो । यहाँ उल्लेख गरिएका सम्पूर्ण क्षेत्रको विकासको नेतृत्व लिने राजनीतिले भएका कारण राजनीतिलाई इमान्दार र विकासमुखी नबनाएसम्म अपेक्षा गरिएको सुधार हासिल गर्न सकिदैन । त्यसैले राजनीतिक दलहरुले आफू केन्द्रमा बसेर होइन, जनतालाई केन्द्रमा राखेर काम गर्नुपर्छ । आफू बिग्रिएर गए पनि राजनीतिलाई बिगारेर जानु हुँदैन । युवा पुस्तालाई पालो नदिनु, राजनीति गर्न न्यूनतम पढाइ, ज्ञान, शिप नचाहिनु, राजनीतिक पद्धति खस्किँदै जानु जस्ता कारणले हाम्रो राजनीति विकासमुखी हुन सकेको छैन् । राजनीतिलाई एउटा देश विकास गर्ने दरिलो खम्बाका रुपमा बुझिनुपर्छ । एकले अर्काको काम र सोचलाई सम्मान गर्ने संस्कारको विकास हुनुपर्छ । सबै दलको मुख्य एजेन्डाका रुपमा देशको हित भयो भने विकास असम्भव छैन । त्यसैले देशको विकासका लागि राजनीतिक नेतृत्वलाई विकासका आयामहरुको बारेमा प्रशिक्षित गर्न आवश्यक छ । यो कार्य हरेक राजनीतिक दलले गर्नुपर्छ । उनीहरुको मूल एजेण्डा भनेकै सामाजिक र आर्थिक विकास हुनुपर्छ । यसो भयो भने नेपालको विकासले गति लिन्छ र यो गति जुनसुकै दलको सरकार आए पनि रोकिँदैन । संसारका कुनै पनि देशको विकासका लागि प्राविधिक शिक्षाको महत्वपुर्ण भूमिका रहन्छ । नेपालमा प्राविधिक शिक्षा र व्यवसायिक तालिमको प्रभावकारीता न्यूनदेखिएको छ । एकातिर बजारले खोजेजस्तो जनशक्ति पाएको छैन्, अर्को तर्फ जनशक्तिले रोजगारी गर्ने ठाउँ पाएको छैन् । यो रिक्तता पूरा गर्नका लागि प्राविधिक शिक्षालाई जोड दिनुपर्छ । प्राविधिक शिक्षाले कमाउन सक्ने क्षमता बढ्छ । विभिन्न कारणले पढ्न नपाएका व्यक्तिहरु दक्ष हुन सक्छन र उनीहरुको ऊत्पादकत्व समेत बढेर जान्छ । यसले देशको जिडीपी बढाउनसमेत मद्धत पुर्‍याउँछ । शिपविहीन मानिसलाई विकासका काममा जोडेपछि मात्र देश विकास हुन सक्छ । "
नेतृत्व गर्ने चाहना छ ? तीन वर्षको खाका चाहियो कमरेड !,"-कृष्ण केसी। पछिल्लो निर्वाचनको परिणामले नेकपा (एमाले) लमजुङमा सबैभन्दा ठूलो दल हो । यो मत परिणामले देखाएको तथ्य हो । २०७९ को निर्वाचनमा तत्कालिन गठनबन्धनविरुद्ध पनि एमालेले प्रतिनिधिसभामा जित हासिल गरेको छ । चार पालिकामा प्रमुख, पाँच पालिकामा उपप्रमुख र ७५ मध्ये ३७ वडामा एमालेले एक्लै अध्यक्ष जितेको छ । जिल्ला समन्वय एकल बनाएको छ । जिल्लामा जता पनि एमालेको उपस्थिति छ । काम र नाम दुबैले एमाले भेटिँदा पनि हामी भने हराउन पुगेका छौँ– कुहिरोको काग जस्तै । अलमल पनि यस्तो कि जता हावा बग्यो, उतै कुद्ने गरेका छौँ । हावा, हुरी र हुण्डरी आउँदा नढलेको त्यो सतिसाल आजभोलि हावाको सामान्य बहावले पनि किन ढल्न पुग्छ कमरेड !। जिल्लाको विकास र समृद्धि यात्रामा एमाले पर्यायवाची नै बनेको छ । केपी ओली प्रधानमन्त्री हुँदा वा पृथ्वीसुब्बा गुरुङ गण्डकी प्रदेशको संस्थापक मुख्यमन्त्री हुँदा नै किन नहोस्, जुन गाउँ–टोलमा पुग्दा पनि विकास र परिवर्तनको संकेत देखिन्छ । २०७४ पछि र अघिको अवस्थालाई निष्पक्ष अध्ययन गर्ने हो भने जिल्लामा जति पनि विकासको हुटहुटी जागेको छ, त्यो एमालेले नेतृत्व गर्दा नै हो । स्थानीय पालिकाहरुले पनि सक्दो पहलदकमी लिएका छन् । सबै टोलमा स्थानीय सरकारको दह्रो उपस्थिति देखिन्छ । यतिबेला लमजुङको एमाले पंक्ति ९औँ जिल्ला अधिवेशनमा छ । यसलाई कतिले दृष्टिविहीनले हात्ती छामेको कथा जस्तै बुझेका छन् । कोही टाउको जस्तो, कोही सुँढ जस्तो, कोही ढाड जस्तो, कोही पेट जस्तो, कोही गर्धन जस्तो र कोही खुट्टा जस्तो एमाले बनाउन खोज्दैछन्, खोजिरहेको छन् । हामीलाई सिंगो हात्ती जस्तै एमाले चाहिएको छ । तपाईँको टोलमा सडक छ, मोबाइलमा इन्टरनेट छ, एक घर–एक धारा छ । सामुदायिक भवन छ, केपी शर्मा ओली नेतृत्वको सरकारले सबै पालिकामा एकैपटक शिलान्यास गरेको हस्पिटल अब तपाईं हाम्रो पालिकामा पनि बन्दै छ । अनि तपाईँ हामी नै भन्छौँ, केही भएन । निश्चित रुपमा भनेको जति नभएको पनि हुन सक्छ । नयाँ भन्नेहरुले एउटै डालोमा सबै दललाई राख्दा, सबै उस्तै हुन् भन्दा तपाईँको आवाज किन निस्किँदैन कमरेड ! तर, तपाईँ नेता हो र नेतृत्व गर्नुभएको छ भने एमालेको सरकारका पालामा भएका कामहरुको फेहरिस्त तपाईँसँग छ कि छैन ? कोरा भाषण र अरुलाई धारे हात लगाउनुको सट्टा सत्य, तथ्यसहित आम नागरिकलाई हामी विकास र समृद्धिको यात्राका बारेमा किन बुझाउन सक्दैनौँ ? सबै दल एउटै हुन भन्नेलाई जवाफ दिने तागत किन आएन तपाईँमा ? कसले रोक्यो र किन रोकिनु भयो कमरेड ? एमाले कमजोरीबिनाकै पार्टी हो त म भन्दिनँ तर विकास र समृद्धिको उठान गर्ने, रेखा कोर्ने र ईँटा थप्ने काम एमालेले नै गरेको छ । अनि ‘सय भारी खर काट्ने र सयभारी खरमा आगो लगाउने’ एउटै हो भन्दा किन निस्कदैन तपाईँको मुखबाट आवाज ?। यतिबेला लमजुङको एमाले पंक्ति ९ औंँ जिल्ला अधिवेशनमा छ । यसलाई कतिले दृष्टिविहीनले हात्ती छामेको कथा जस्तै बुझेका छन् । कोही टाउको जस्तो, कोही सुँढ जस्तो, कोही ढाँड जस्तो, कोही पेट जस्तो, कोही गर्धन जस्तो र कोही खुट्टा जस्तो एमाले बनाउन खोज्दैछन् । खोजिरहेको छन् । हामीलाई सिंगो हात्ती जस्तै एमाले चाहिएको छ । एउटा टाउको वा पुच्छर लिएर रमाउने होइन, हामीले सिंगो हात्तीलाई कुदाउँन सक्ने माउते चाहिएको छ । सबै ठाउँमा एउटै व्यक्तिको क्षमता र खुबी सधैँ अब्बल नहुन पनि सक्छ । जहाँ जुन विषयमा जो व्यक्तिको क्षमता र खुबी अब्बल प्रमाणित हुन्छ, उसैले आफ्नो खुबी अब्बल रहेको सीमाभित्र नेतृत्व लिएर टोली नेताको भूमिका खेल्ने तागत राख्नुपर्छ । हामी नेता बन्ने कि नेतृत्व गर्ने भन्ने महत्वपूर्ण सवाल हो । हामीलाई शिर उठाउने नेतृत्व चाहिएको छ । गल्ती हुँदा सम्झाउने, बुझाउने र राम्रो गर्दा स्यावास् भन्ने नेतृत्व चाहिएको छ । सबै अवस्थाका सामाना गर्न सक्ने हुनुपर्छ नेता र नेतृत्व । आफ्नैलाई सिध्याउने र अनि आफू पनि सकिने खेल खेल्ने नेतृत्व स्वीकार्य हुन सक्दैन, हुनु हुँदैन । नेतृत्व गर्नेहरुसँग एउटा समस्या छः आफ्ना कुरा लाद्न चाहने तर अरूका कुरा सुन्नै नचाहने र खुलमखुल्ला गुटबन्दी गर्ने प्रवृत्ति । यो सर्वथा गलत छ । कार्यकर्ताको दुःख साथ नदिने तर खुसीमा रमाउने चलन पनि छ । अवसर आउँदा आफ्नै मात्र हेर्ने काम परेका बेला कार्यकर्ता सम्झिनेहरुको पनि कमी छैन । आफ्नालाई भन्दा अरुलाई नजिक देख्ने, चुनावमा जिते आफूले गर्दा जितेको र हारे आफ्नैले हराए भन्दै पुरानो रोग एमाले पङ्क्तिमा छ । जिल्ला अधिवेशनमा यी र यस्ता कुरामा बहस हुनु जरुरी छ । सरकारी तथा गैरसरकारी संस्थाले आमनागरिकलाई कस्तो व्यवहार गरिरहेको छ ? जनताको काम सहज छ कि असहज ? तोकिएको बजेट सम्बन्धित क्षेत्रमा पुग्यो कि पुगेन ? बजेटअनुसारको काम भयो कि भएन ? त्यो हेर्देनौँ । बरु आफूलाई चाकडी ग¥यो कि गरेन भनेर ती कार्यालय र त्यसका प्रमुखको मूल्याङ्कन गर्ने गर्दछौँ । ‘समृद्ध नेपाल र सुखी नेपाली’ अभियानमा ती कार्यालय र संघसंस्थाको कति योगदान पुग्यो भनेर मूल्याङ्कन गर्ने बेला भएन र कमरेड !। नेतृत्व ‘इलेक्टेड’ होस् या ‘सेलेक्टेड’ जे भए पनि खासमा नेता हुनुको अर्थ राज गर्नु नभएर आम नागरिकको जीवन सहज बनाउनका लागि सहजीकरण गर्नु हो । नेता जो पनि हुन सक्छ, नेता हुनलाई पद आवश्यक छैन, तर यदि ऊ नेता हो र पदमा पनि छ भने नेता यस्तो मानिस हो जसले दूरदृष्टि राख्न सक्छ, परसम्म देख्न सक्छ, सबैलाई समान व्यवहार गर्न सक्छ । पार्टी जीवनका आन्तरिक कार्यलाई व्यवस्थित गर्नेमध्येको एउटा महत्वपूर्ण कार्य अधिवेशन हो । अधिवेशनले विगतका कार्यको मूल्याङ्कन गर्र्दै आगामी कार्यभार, कार्यनीति र नयाँ नेतृत्व चयन गर्ने हुँदा सिंगो समाज र पार्टी जीवनमा अधिवेशनको महत्वपूर्ण भूमिका रहन्छ । रहनुपर्छ । हामी खाली यसलाई चुनाव भनिरहेका छौँ, जित्ने, हार्ने र हराउने गन्थनबाहेकका केही सुनिएको छैन, बजारमा । एमालेको नेतृत्व गर्छु भन्नेले कम्तीमा ३ वर्षको खाका कोर्नुपर्छ कि पर्दैन, कमरेड ?। नेतृत्व ‘इलेक्टेड’ होस् या ‘सेलेक्टेड’ जे भए पनि खासमा नेता हुनुको अर्थ राज गर्नु नभएर आम नागरिकको जीवन सहज बनाउनका लागि सहजीकरण गर्नु हो । नेता जो पनि हुन सक्छ, नेता हुनलाई पद आवश्यक छैन, तर यदि ऊ नेता हो र पदमा पनि छ भने नेता यस्तो मानिस हो जसले दूरदृष्टि राख्न सक्छ, परसम्म देख्न सक्छ, सबैलाई समान व्यवहार गर्न सक्छ । त्यत्रो युगान्तकारी परिवर्तन गरेर आएको राजनीतिक नेतृत्वले सामाजिक परिवर्तनलाई बुझ्न सकेन । सबै कुराको निर्धारण राजनीतिले मात्र गर्दछ भन्ने मानसिकताले समाजलाई लथालिंग बनाइदियो । त्यही भएर राजनीतिक नेता र नेतृत्व सामाजिक विषयमा कन्जरभेटिभ देखिएका छन् । जसले स्वपरिचालित समाजलाई परामुखी बनाइदिएका छन् । अवसर आउँदा आफ्नैलाई मात्र खोज्ने र रोज्ने हो भने एमालेनै भनेर सारा जीवन समर्पण गरेकाहरुको मूल्याङ्कन कहिले हुने हो ? नेतृत्व दिँदा आफ्नै भन्ने, अवसर आउँदा आफ्नै रोज्ने, काम पर्दा मात्र कार्यकर्ता खोज्दै जाने प्रवृत्ति छ । कार्यकर्ता–नेताबीचको सम्बन्ध राजा र रैतीको जस्तो बन्दै गएको छ । यी र यस्तै विचारले समाजवादमा पुग्न सकिएला र कमरेड !। अधिवेशनका बेला नेता बन्न र नेतृत्वमा पुग्न हानथाप हुने गर्छ । एउटा बैठकबाट अर्को बैठक र एउटा अधिवेशनबाट अर्को अधिवेशनमा नेता बन्न आउनेको सबै पार्टीमा लर्को नै देखिन्छ । नेता बन्नका लागि बन्ने र काम गर्नका लागि बन्ने बहस सबै दलहरुमा कमै हुने गरेको छ । नेपालमा मात्रै यस्तो अधिवेशनका बेला राजनीतिमा आकर्षण देखिन्छ । नेताको पदवी पाउन मानिसहरु मरिहत्ते गरेर लागेको देखिन्छ । तर, संसारभरि राजनीतिप्रति विकर्षण छ । किनभने, राजनीति गर्नु भनेको निकै ठूलो त्याग गर्नु हो । राजनीति रोज्नु भनेको व्यक्तिगत हितको सट्टा सार्वजनिक लाभका लागि काम गर्नु हो । त्यसैले संसारभरमा राजनीति कठिन त्यागको विषय बनेको छ । यी र यस्तै विषयमा जिल्ला अधिवेशनमा गम्भीर बहस र छलफल होस, औपचारिकतामै सीमित नबनोस्, एमाले जिल्ला अधिवेशन । "
प्यूठानका सांसद सूर्य थापासँग २४ घण्टा,"– गणेश पाण्डे। प्रेस चौतारी नेपालको लुम्बिनी प्रदेशको साधारण सभामा सहभागी हुन काठमाडौंबाट दाङ जाने दिन बिहान माननीय सूर्य थापाले भन्नुभयो- ‘तपाईंहरुलाई पनि लिएर म भैरहवाबाट प्यूठान जाने हो, भोलिसँगै दाङको कार्यक्रममा आउँला !’। सूर्य थापा- प्यूठानका निर्वाचित सांसद । हाम्रा नेता अनि आत्मीय दाई पनि । फागुन ५ गतेका लागि आयोजित कार्यक्रमका प्रमुख अतिथि उहाँ आफै हुनुहुन्थ्यो । डेढ दशकअघि प्यूठान पुगेको मेरो लागि धेरै बर्षपछिको यो गज्जबको अवसर थियो । अघिल्लो दिनै भालुबाङ गएर बस्नुभन्दा प्यूठान जानु मेरा लागि अवसर थियो । त्यसैले, चौतारीका महासचिव हिरामान लामा र म सूर्य दाईसँगै प्यूठान लाग्यौं । काठमाडौंमा एयरपोर्ट नपुग्दै उहाँको नयाँ कोसेली प्राप्त भयो- स्वतन्त्रता संग्राम । सूर्य थापा कुनै बेला नेपाल पत्रकार महासंघको मञ्चमार्फत गणतन्त्रका लागि आगो ओकल्ने नेता हो । तत्कालिन बुधबार साप्ताहिकका सम्पादक थापा २०६२ सालमा नेपाल पत्रकार महासंघको केन्द्रीय सदस्यमा सबभन्दा बढी मत ल्याएर निर्वाचित भएपछि गणतन्त्रको योद्धाझैं हुनुहुन्थ्यो । त्यतिबेला पत्रकार महासंघको गरिमा सानदार थियो । माओवादी र राज्यको दोहोरो मारमा परेका पत्रकारहरूलाई शाही कदमसँग लड्नु निकै चुनौतिपूर्ण थियो । राजनीतिक दलहरूमाथि प्रतिबन्धजस्तै थियो अनि राजनीतिक गतिविधि ठप्प । अहिलेका ठूला दलहरूहरूले गणतन्त्र शब्द उच्चारण गर्न हिचकिचाई रहेका बेला सूर्य दाईहरूकै सक्रियता र पहलकदमीमा नेपाल पत्रकार महासंघले गणतन्त्रलाई मुख्य एजेण्डा बनाएको थियो । नेपाल पत्रकार महासंघको केन्द्रीय समिति बैठकमा सूर्य दाई गणतन्त्रको प्रस्तावक हुनुहुन्थ्यो । अहिलेका ठूला दलहरूहरूले गणतन्त्र शब्द उच्चारण गर्न हिचकिचाई रहेका बेला सूर्य दाईहरूकै सक्रियता र पहलकदमीमा नेपाल पत्रकार महासंघले गणतन्त्रलाई मुख्य एजेण्डा बनाएको थियो । नेपाल पत्रकार महासंघको केन्द्रीय समिति बैठकमा सूर्य दाई गणतन्त्रको प्रस्तावक हुनुहुन्थ्यो । जसकारण पत्रकार महासंघलाई नेपाली ठूला केही दैनिक र आलोचकहरूले समेत आठौं दलको संज्ञा दिएका थिए । राजनीतिक दलहरूले जुलुस निकाल्न हिम्मत नगरेका बेला सूर्य थापाहरू महासंघको ब्यानरमा शाही “कू” विरुद्ध रत्नपार्कमा जेहाद छेड्दै हुनुहुन्थ्यो । सरकारले आन्दोलनका लागि प्रतिबन्ध लगाएको रत्नपार्कमा जुलुस निकालेर कानुन व्यवसायी र पत्रकारहरूले नै पहिलोपटक निषेधित क्षेत्र तोडेका थिए । जसका कारण देशमा गणतान्त्रिक आन्दोलनको माहोल बनेको थियो । यस दौरानमा पत्रकारहरूले कष्टसाध्य संघर्ष भोग्नुपरेको थियो । आन्दोलनको त्यही भोगाई, संघर्ष र ऐतिहासिक दस्तावेजलाई समेटेर थापाले पाँचौ पुस्तक “स्वतन्त्रता सङ्ग्राम” प्रकाशित गर्नुभएको छ । पुस्तकमा तत्कालिन पत्रकारहरू र सञ्चार संस्थाहरू माथि राज्यले लगाएको अभियोग, अदालतका फैसला पनि समेटिएको छ । तत्कालीन बेलाको संघर्षको इतिहासको जानकारी लिन मात्र होइन, अनुसन्धानका लागि पनि यो पुस्तक निकै उपयोगी छ । किताबको केही अंश पढ्दै हामी भैरहवा विमानस्थलमा पुग्यौं । जहाजले भुईं टेक्न नपाउँदै प्रेस चौतारीका केन्द्रीय सचिव तथा लुम्बिनी प्रदेश इञ्चार्ज प्रदीप आचार्य र रुपन्देहीका अध्यक्ष लक्ष्मण पौडेल बिमानस्थलमा आउनुभएको खबर पायौं । केहीबेर उहाँहरुसँग भेटेपछि हामी लाग्यौं, प्यूठानतिर । बीच बाटामा अनेक गफ भए । केही पार्टीका, केही संगठनका अनि केही व्यक्तिगत जीवनका । कपिलवस्तुको चन्द्रौटामा पुगेपछि उहाँ प्यूठानका साथीहरुलाई भेट्न लाग्नुभयो । हामी दैनिक नेपालका सहकर्मी सीताराम चौधरीलाई भेट्न थाल्यौं । दैनिक नेपालका लागि चन्द्रौटामा बसेर योगदान गर्नुभएका चौधरी अहिले स्थानीय विद्यालयको प्रधानाध्यापक हुनुहुँदोरहेछ । उहाँको साथमा स्थानीय पत्रकार साथीहरु रामअवतार चौधरी र दीपक खड्का पनि हुनुहुन्थ्यो । त्यहाँबाट हामीसँग यात्रामा जोडिनुभयो, प्यूठानका एमालेका नेता मोहम्मद हलिम हलुवाई । उहाँले आफूलाई ‘सूर्य थापाको वचन हार्न नसकेर माधव नेपालको समाजवादी पार्टी त्यागेर पुरानै घर फर्किएको’ भन्दै चिनाउनुभयो । उहाँहरुसँग पार्टीका अनेक गफ गर्दागर्दै हामी राप्ती तरेर भालुबाङ हुँदै प्यूठानको सरुमारानी गाउँपालिकाका बलराम पोखरेलको पिताजीको निधनमा शोक व्यक्त गर्न ददेरी पुग्यौं । बलराम सूर्य दाईको चुनावको बेलाको चालक हुनुहुँदोरहेछ । गाडी व्यवसाय गरेर आफै चालकको काम गरिरहनुभएका बलरामले नै दिनरात नभनी प्यूठानका ९ वटा स्थानीय तहका ६४ वटा वडामा पुर्याउनुभएको रहेछ । दिनभरि चुनावी कार्यक्रम र भेटघाट अनि आधा निद्रा गाडीमै पुर्याउने उम्मेदवारको दैनिकी भएको रहेछ, अनि राति २/३ घण्टा मात्र निदाउने गर्नुभएको रहेछ चुनावभरि । त्यसैले चालक साथीको घरमा परेको दुःखमा साथ दिनु उहाँले कर्तव्य ठान्नुभयो । र, रातारात पुग्नुभयो । उहाँहरुबीचको आत्मियता र भावनात्मक सम्बन्ध अत्यन्त प्रगाढ थियो । रोचक के रहेछ भने बलराम एमाले अनि उहाँको पिताजीचाँहि काँग्रेस ! तर, सम्बन्ध र भावनालाई पार्टीको पर्खालले मात्र छेक्ने कुरा भएन । चालक साथीको घरमा परेको दुःखमा साथ दिनु उहाँले कर्तव्य ठान्नुभयो । र, रातारात पुग्नुभयो । उहाँहरुबीचको आत्मियता र भावनात्मक सम्बन्ध अत्यन्त प्रगाढ थियो। त्यहाँबाट निस्केपछि हामी बास बस्ने ठाउँ प्यूठानको बड्डाँडा पुग्यौं । बड्डाँडामा हलिमजीले आफ्नो घरमा माननीयका लागि एउटा छुट्टै कोठा बनाइदिनु भएको रहेछ– कार्यकर्तालाई भेट्न पनि मिल्ने खालको । हामी खाना खाएपछि केहीबेर त्यहाँ गफियौं । अनि भोलिपल्ट बिहान ५ बजे हिँड्ने योजना बनाएर पल्टियौं । बिहान ४:३० बजे नै हामी तयार भइसकेको थियौं । बाहिर झिसमिसे थियो, माण्डवी नदी सुस्केरा हालेर तलपट्टि बगिरहेको थियो । माण्डवीको किनारैकिनार हामी झिसमिसेमै जसपुर चकचके बजार पुग्यौं । बिहान ६ नबज्दै बिजुवार बजार पुगियो । सूर्य दाईको एक फोनपछि प्यूठान नगरपालिकाका पूर्वमेयर अर्जुनकुमार कक्षपति एकैछिनमा हस्याङफस्याङ गर्दै किसान डेरीमा चिया खान आइपुग्नुभयो । प्यूठानको स्थानीय दूधबाट बनेको चियाको चुस्कीसँगै हामी बाग्दुलातर्फ लाग्यौं । यात्रामा प्यूठानका पार्टीका युवा नेता तथा प्रेस चौतारीका केन्द्रीय सदस्य गिरु भण्डारी पनि थपिनुभयो । अलिक पर एमालेको झिमरुक गाउँपालिका कमिटीका अध्यक्ष इन्द्रमणि पोखरेल पनि थपिनुभयो । समथर भूमि, वरिपरी हरीयाली । मनमोहक छ, झिमरुक फाँट । बिजुवार, बाग्दुला मरन्ठाना हुँदै मच्छीसम्मै यो फाँट फैलिएको छ । सामान्यतया प्यूठान भित्रिने जो कोहीको पनि पहिलो नजर यसै फाँटमा पर्छ । प्यूठान प्राकृतिक सौन्दर्यले भरिपूर्ण र परिपूर्ण छ । पक्की बाटाहरु पनि अब थुप्रै बन्दैछन् । पूर्वाधार र प्रकृति हेर्दैहेर्दै सवा एक घण्टाको यात्रापछि बाग्दुलाबाट मच्छी पुग्यौं । गर्तङ र झिमरुकको मिलनबिन्दूमा माछाको आकार बनेर बसेको बस्ती रहेछ– मच्छी । मच्छी दमदमेमा मोहनविक्रम सिंहको पहिले अंशको घर रहेछ, यो उहाँहरूको थलो रहेछ । मोहनविक्रमका बाबु खिमविक्रम हक्की स्वभावका सामन्त थिए रे! मच्छीमा भएको झगडामा उनको गर्धनमा तरबार प्रहार भएको थियो । ठूलो घाउ लागे पनि उनी घरेलु उपचार गरेर बाँचेका थिए । घाउ सेक्न थुप्रै घिउ खर्च भएको हल्ला चलाइएको थियो । त्यसैले प्यूठानमा मोहनविक्रमका बाबुको नाममा गन्धर्वहरुले यस्ता गीत नै बनाएका रहेछन् :। कालो बाख्रो काटीकाटी सारंगीलाई ताँती, 
जति काट्यो नकाटिने खिमविक्रमको घाँटी !। वल्लो गर्तङ पल्लो झिमरूक बीचमा पर्यो ठाँटी, 
काट्दा पनि नछिनिने खिमबिक्रमको घाँटी !। यी गीत २०२०/२५ साल पछिसम्म पनि गन्धर्वहरुले प्रयोग गरिरहेको स्थानीयहरु बताउँछन् । जबकि खिमबिक्रमको घाँटी बिसं २०००साल अघि काटिएको थियो र उनको २०२०-२१ सालतिर मृत्यु भएको थियो। स्थानीयका अनुसार, मोहनविक्रमका बाबु खिमविक्रमका ५ जना घोषित र तीन जना अघोषित गरी ८ वटी श्रीमती थिए रे ! तिनैमध्ये कान्छी बसन्ताकुमारी जिसीको ९१ बर्षको उमेरमा निधन भएको रहेछ । उहाँको निधन भएकोमा शोकमा रहनुभएका छोरा हरिविक्रम र उहाँको परिवारलाई भेट्न सूर्य थापा एकाबिहानै उहाँहरुको घरसम्म पुग्नुभएको थियो । माननीय आउने खबरले अरु पनि नेता, कार्यकर्ताहरू त्यहाँ भेला हुनुभएको थियो । तर, संयोग कस्तो थियो भने काठमाडौंमा मोहनविक्रम सिंहकी कान्छी पत्नी दुर्गा पौडेल घरमा सानीमा सासु बितेको ४ दिनको जुठोमै शेरबहादुर देउवाका छोरा जयवीरसिंह देउवाको बिहे भोजमा हुनुहुन्थ्यो । २०७९ को चुनावमा उहाँसँगै प्रतिस्पर्धामा रहनुभएका सूर्य थापा भने दुर्गाको एकाघरका देवर भेट्न प्यूठानमा पुग्नुभएको थियो– त्यो पनि काठमाडौंबाट झण्डै १८ घण्टाको यात्रापछि । सत्ता गठबन्धनबाट राष्ट्रिय सभामा राष्ट्रपतिले मनोनित गर्ने कोटाबाट सांसद बन्ने लालचमा रहनुभएकी पौडेल सोही पदका लागि आफ्नो संस्कार भुलेर शोकमा पनि देउवालाई रिझाउन पुगेको देख्दा प्यूठानका आफन्त र मतदाताहरु निकै रिसाएका थिए । उहाँ शोकको घडीमा त्यहाँ पछि पुगेको जानकारी पनि भएन ! मच्छीमा शोक व्यक्त गरेपछि हामी फेरि फर्कियौं बिजुवार । भेटघाटका कार्यक्रम अझै बाँकी नै थिए । अधिवक्ता एवं पत्रकार महासंघ प्यूठानका संस्थापक सदस्य मेघराज भट्टसँग बाटोमै भलाकुसारी भयो । बिरामी परेका पार्टीका केन्द्रीय सल्लाहकार शोभाराम भण्डारीलाई बिजुवारको अस्पतालमा पुगेर भेटेपछि बल्ल दाङ फर्कने यात्राको तरखरमा हामी जुट्यौं । त्यहीबीचमा सांसद थापाले भालुबाङ–प्यूठान बाटोको निर्माणमा भइरहेको प्रगति हेर्नुभयो । सुन्दर जिल्ला प्यूठान पुग्नका लागि अहिले पनि कहालीलाग्दो साँघुरो बाटोको यात्रा गर्नुपर्ने बाध्यता छ । यो सडकले कयौंको अकालमा ज्यान लिइसकेको छ । २०६१ साल माघ ८ गते शुक्रबार दाङको देउखुरी सोनपुरबाट बेहुली लिएर गएको बस प्यूठानको गर्जेनी भन्ने ठाउँमा दुर्घटना भएको थियो । त्यस दुर्घटनामा बेहुला, उनको घरपरिवार र जन्ती गरी ४१ जनाभन्दा बढीको मृत्यु भएको थियो । बेहुली भने भाग्यले बाँचेकी थिइन । अहिले यो साँघुरो र नागबेली घुम्तीको भीर कटिङको काम भइरहेको छ । अब यस ऐतिहासिक सडकलाई दुई लेनको सडक बनाउने गरी सूर्य थापाले निर्वाचित भएदेखि नै पहल गरिरहनुभएको रहेछ । यो काम पनि छिट्टै आवश्यक बजेटको प्रबन्धसहित अघि बढ्ने विश्वास उहाँले यात्राको क्रममा हामीलाई सुनाउनुभयो । भालुबाङदेखि प्यूठानसम्म दुई लेन बनाउने कार्यक्रम २०७९/८० देखि १ करोड बजेट शीर्षकका साथ कार्य थालनी भएकोमा देवीस्थानदेखि गनाहासम्म ३.७५ करोड र चकचकेदेखि लिवाङसम्म ३.७५ करोड एवं सडक सुरक्षामा उल्लेख्य ढंगले काम भइरहेको देख्न सकिन्छ । मोड काट्ने, फराकिलो बनाउने र कमजोर स्थानमा दुई लेन ढलान गर्ने काम सँगसँगै भइरहेको रहेछ । यसका साथै, प्यूठानको बाग्दुलादेखि बाग्लुङको भिमगिठेसम्म ७३.६ किलोमिटर लामो दूरीको सडक कालोपत्रे गर्ने योजना पनि छिट्टै ठेक्का लागेर सुरु हुने क्रममा रहेछ । यसअघि टेण्डर भइसके पनि भारतीय ठेकेदार कम्पनी कोल्याप्स भएकोले पुरानो ठेक्का रद्द गरेर अहिले फेरि नयाँ शिराबाट काम सुरु हुँदै रहेछ । हाल ट्रयाक खोलिएको सडकलाई ७ मिटर चौडा बनाएर ५ मिटर कालोपत्रे गरिने यस योजनाको बाग्दुलादेखि अर्खा र भिमगिठेसम्म कच्ची सडक निर्माण भइसकेको छ । सडकले प्यूठान नगरपालिका, झिमरुक र गौंमुखी गाउपालिका क्षेत्र प्यूठानतर्फ समेट्दो रहेछ । र, यो सडक बनिसक्दा कोइलाबास-कोरला त्रिदेशीय सडकले लुम्बिनी, स्वर्गद्वारी, गौमुखी, रिडी-रेसुंगा, ढोरपाटन र मुक्तिनाथ जोड्ने महत्त्वपूर्ण साँस्कृतिक कोरिडोर मार्ग बनेर यस क्षेत्रको कायापलट नै हुने विश्वास उहाँको रहेछ। यात्रुबाहक बस बीच बाटोमै रोकेर मानिसहरु धुइरिएका थिए । पछि थाहा भयो, एक जना महिलाले बसमै बच्चा जन्माइछिन् । प्यूठानबाट बिदा हुँदै गर्दा बड्डाँडा बजारमुनि सडकमा मानिसहरुको भीड लागेको देखियो । यात्रुबाहक बस बीच बाटोमै रोकेर मानिसहरु धुइरिएका थिए । पछि थाहा भयो, एक जना महिलाले बसमै बच्चा जन्माइछिन् । उनलाई स्वास्थ्य चौकीमा लैजान एम्बुलेन्स बोलाइएको रहेछ । भालुबाङमा प्रेस चौतारीको कार्यक्रममा भाग लिएर सूर्य थापा त्यही दिन बेलुका काठमाडौं फर्किनुभयो । चुनाव जितेपछि जिल्ला नफर्कने नेताहरुभन्दा उहाँको पहिचान प्युठानमा निकै फरक रहेछ । हरेक हप्ताजसो माननीय जिल्लामा आउने भएपछि त्यहाँका राजनीतिक दलहरु मात्र होइन, प्रहरी प्रशासन पनि उत्तिकै सजग रहेछन् । सूर्य थापा जतिबेला प्यूठानमा चुनावको अन्तिम तयारीमा हुनुहुन्थ्यो, त्यतिबेला उहाँलाई काठमाडौंमा उडाउँदै सम्पादकीय लेखिएका थिए । कतिपय मिडिया र सामाजिक सञ्जालले त ट्रोल नै बनाएका थिए । तर, लामो भविष्य बोकेका युवा नेता सूर्य थापालाई प्यूठानी जनताले भारी मतका साथ जिताएर पठाइदिए । चुनाव जितेर जनतालाई धन्यवाद दिँदै उहाँ सबै वडा र टोलहरूसम्म पुग्नुभयो । उहाँको विजयको खुसीयाली र सम्मानमा हजारौं किलो अथवा झण्डै ३/४ ट्रकभन्दा बढी माला उनिए र मतदाताहरूले उहाँलाई लगाइदिए । कुरा नचपाई प्रस्तुत हुने, मसिनोसँग जिम्मेवारी फत्ते गर्ने खुबी भएकै कारण उहाँले ‘पारसमणि’सँग तुलना गर्नुभएको थियो । ‘पारसमणि’ बन्दै प्युठान जिल्लामा पार्टीलाई स्थापित गर्न सूर्य थापाले धुलोमैलोसँग लडीबुडी र मेहेनत गर्नुभयो । नेकपा (एमाले)का उपमहासचिव प्रदीप ज्ञवालीले ‘पारसमणिले छोयो भने माटो पनि सुन बन्छ’ भन्ने उदाहरण पस्कँदै केही बर्ष पहिले सूर्य थापालाई ‘पारसमणि’को उपमा दिनुभएको थियो । कुरा नचपाई प्रस्तुत हुने, मसिनोसँग जिम्मेवारी फत्ते गर्ने खुबी भएकै कारण उहाँले ‘पारसमणि’सँग तुलना गर्नुभएको थियो । ‘पारसमणि’ बन्दै प्युठान जिल्लामा पार्टीलाई स्थापित गर्न सूर्य थापाले धुलोमैलोसँग लडीबुडी र मेहनत गर्नुभयो । नयाँ कार्यविभाजनपछि उहाँ अहिले गुल्मी जिल्ला इञ्चार्ज हुनुहुन्छ । जिल्लाका सबै अर्थात् १२ वटै पालिकामा प्रशिक्षण चलाउने सम्भवतः गुल्मी नै नेपालका ७७ मध्ये पहिलो जिल्ला बनेको छ । सांसदसँग जनताका अनगिन्ती अपेक्षा छन् । एक त नीति निर्माणमा केन्द्रीत हुनुपर्ने मूल भूमिका छ । अर्कोतर्फ, ससाना सुखदुःखमा पनि जनताले घर आँगनमै देख्न चाहन्छन् । काठमाडौंमा आउने प्यूठानीहरूका दुःखमा मल्हम लगाउनुपर्ने दायित्व पनि उत्तिकै छ । सीमित श्रोत, साधन र समयले यी सबै कुरा गर्न एक जना सांसदलाई पक्कै पनि सजिलो र सम्भव छैन । झन् पार्टी प्रतिपक्षमा रहेको र चौतर्फी घेराबन्दीको बेला जो छ, यस्तो अवस्थामा पनि प्यूठानमा सबै पार्टीका नेता, जनप्रतिनिधिहरूसँग सौहार्द्र सम्बन्ध राखेर अनुकूल वातावरण सिर्जना गर्दै जनतामा सिनर्जी दिन उहाँ सफल हुनुभएको देख्दा अत्यन्तै खुसी लाग्यो । २०७९ मंसिरमा सांसद निर्वाचित भएपछि सांसद सूर्य थापाले विगत १४ बर्षमा अरू सांसदले संसदमा प्यूठानको विषयमा नबोलेको भन्दा बढी यो १४ महिनामै बोल्नु भएको छ । अनि १४ महिनामा १४ बर्षमा प्यूठानका सांसद पुगेको भन्दा बढी पटक गृहजिल्लाका कार्यक्रम, भेटघाट र छलफलमार्फत जनताको बीचमा पुग्नुभएको छ । प्यूठानको विकासका सम्बन्धमा काठमाडौंमा सरोकारवाला भेट्ने, योजना बनाउने र घच्घचाउने त उहाँको दैनिकी नै छ । "
सपनाका सौदागर,"-सञ्जय प्रधान, दार्जीलिङ । सपना सबैले देख्छन्, म पटक्कै सपना देख्दै देख्दिनँ भन्ने व्यक्ति विरलै पाइएला । चाहे निदाएको अवस्थामा होस् वा जागो रहेको अवस्थामा होस् कुनै न कुनै सपना अवश्यै देख्छन् । यो त भयो व्यक्तिगत सपनाको कुरा । यहाँ चर्चा छ सपना देखाउनेहरूको, जसले वाकपटुताको कौशलद्वारा घुमाउरो भाषा प्रयोग गरेर लोभलाग्दा थुप्रै प्रलोभनहरू देखाउँछन्, थुप्रै वाचाहरू गर्छन्, सुनौलो भविश्यको सपना देखाउँछन् । यस्ता धेरै आउँछन् जसले आफ्नो फाइदाका लागि जनताको सपनाको व्यापार गर्दछन् । यस्ता सपना देखाउनेको बारेमा चर्चा गर्दा अघि आउँछ राजनैतिक नेता । राजनीति भनेको समाजको सङ्गठनात्मक शक्ति, समाजको संरचना, समृद्धशाली समाज निर्माणको लागि अग्रगामी विकासको मार्गमा लैजाने रथ, सुशासन र सामाजिक न्यायको प्रवाह हो । राजनीति नयाँ, सकारात्मक र उन्नत भविष्यतर्फ प्रेरित गर्ने माध्यम हो । स्वच्छ परिष्कृत राजनीतिले समाजमा सकारात्मक परिवर्तन चाहनेहरूलाई प्रेरणा दिने कार्य गर्दछ । राजनीति सकारात्मक रुपमा सामाजिक परिवर्तनको उचाइमा पुग्ने माध्यम हो, जहाँ मानिसहरूले बलियो र सक्षम समाज निर्माण गर्न सक्छन् । राजनीतिले जनतालाई एकजुट हुन अनि सामाजिक, आर्थिक र राजनैतिक समस्याहरूको समाधान खोज्न प्रेरित गर्नसक्छ, जसले गर्दा बलियो र आत्मनिर्भर समाज निर्माण हुन्छ । राजनीतिले सामाजिक, आर्थिक र राजनैतिक सुधार गर्न सक्छ, जसले समृद्ध समाज साथै समृद्ध राष्ट्रको दिशामा सहयोग गर्दछ । तर सत्य यस्तो छ, राजनीतिमा सपनाका सौदागरको प्रभाव सशक्त छ, जसले जनतालाई भ्रममा पार्छन् । राजनीतिको घुमाउरो भाषा अर्थात जगलरी भाषा प्रयोग गरेर प्रायः जनतालाई सुनौलो भविष्यको चित्र देखाउँछन्, तर उसको राजनैतिक उद्देश वास्तविकता पछाडि लुकेको हुन्छ । उनीहरूको बहसले मानिसहरूलाई भ्रमजालमा पारेर वास्तविक मुद्दाहरूबाट ओझेलमा पार्छन् । वर्तमान समयको राजनीतिमा यस्तै सपनाका सौदागरको वर्चस्व बनेको छ । राजनीतिमा सपनाका सौदागरले जनताको भावनालाई आफ्नो कार्यस्थल बनाउँछन्, अनि त्यही भावनासित जोडिएका मुद्दाहरूलाई ब्राण्ड बनाएर मार्केटिङ गर्छन् । सबैभन्दा घातक हो विभाजनको रणनीति, यसलाई अप्रत्यक्ष रूपमा प्रयोग गरेर ‘डिभाड एण्ड रूल’ अर्थात ‘विभाजन गर अनि शासन गर’ । सपनाका सौदागरले किसिम किसिमको सहुलियत र प्रलोभनद्वारा धर्म, जात र क्षेत्रका आधारमा समाजलाई विभाजन गर्ने प्रयास गर्छन्, जसले एकता र अखण्डताको भावनाको बदलीमा विभाजन निम्त्याउँछ । सुनौलो भविष्यको सपना देखाएर वास्तविकता लुकाएर झूटो वाचा, संकल्पको सहारा लिने गर्छन्, जसका कारण जनता दिग्भ्रमित हुन्छन्, अन्योलमा पर्छन् । यी सबै कारणले राजनीतिक क्षेत्रमा सपनाको सौदागरले जनतालाई भ्रममा पार्नसक्ने, र त्यसले निर्णय गर्ने क्षमतामा असर पार्ने प्रष्ट हुन्छ । राजनीतिमा सपनाका सौदागरले मानिसहरूलाई बहकाउन सक्छन् । यस्ता नेताहरूले प्रायः आफ्ना उत्कृष्ट गुणहरू र कार्यषैलीहरू देखाउँछन्, तर यो सामान्यतया उनीहरूको कार्यहरूसँग मेल खाँदैन । हिजोआज सबैभन्दा बढी राजनीतिमा नेताहरूले सामाजिक सञ्जाल प्रयोग गर्छन् । सामाजिक सञ्जालको प्रयोग पनि एउटा महत्त्वपूर्ण कारण हो, जसले मानिसहरूलाई भ्रमजालमा लपेट्ने गर्दछ । नेताहरूले आफ्ना विचारहरू र सपनाहरू प्रचार गर्न सोसल मिडिया प्रयोग गर्छन्, तर यसमा कयौं आशावादी सपनाहरू प्रस्तुत गरिएको हुँदा मानिसहरूलाई प्रायः बहकाउने कार्य मात्र हुन्छ । राजनीतिमा सपना देखाउने नेता विकासशील समाजतर्फ प्रेरित गर्न एक उत्तम माध्यम हुनसक्छ, तर यदि यसलाई दुरुपयोग गरियो भने, यो मानिसहरूलाई भ्रमित गर्न सक्षम हुनसक्छ । सर्वोच्च अखण्डता, संवैधानिकता र सार्वजनिक हितप्रति साँचो प्रतिबद्धताबिना सपनाका सौदागरले जनताको विश्वासलाई कम गर्नसक्छ । पाँच वर्षमा आउने चुनाव एउटा इमान्दार, कार्यशील, जनताको अघि गरिएका वाचाहरू पूरा गर्ने जनप्रतिनिधी चुन्ने माध्यम हो । यही माध्यमबाट सत्ता सम्हाल्ने जनताको सरकार गठन हुन्छ । चुनावको बेला भोट माग्दा जनताका अघि गरिएका वाचा र सङ्कल्प पूरा गर्न नेता र उनको दल पछि पर्छन् । चुनाव जितेपछि कतिपय नेता जनताको अघि देखिँदैनन्, केवल आफ्नो पार्टीका कार्यकताहरूका साथमा सोसल मिडिया बढी देखिन्छन् । चुनावको बजारमा दृढ विश्वासका साथ जनताका अघि सङ्कल्प गरेर सपनाका सौदागर चुनाव प्रक्रियालाई बहकाउने माध्यम बन्छन् । सपनाका सौदागरले चुनाव प्रक्रियामा वाचा र सङ्कल्पको खेल खेल्छन् । राजनीतिज्ञहरूले प्रायः वाचाहरू गर्छन् जुन निश्चित रूपमा राख्न सकिँदैन, र यसले वास्तविक मुद्दाहरूप्रति मानिसहरूको अविश्वास बढाउँछ । राजनैतिक सपनाका सौदागर प्रायः भ्रामक भविष्यसँग सम्बन्धित हुन्छन् । उनीहरूले वास्तविकता लुकाउन सक्छन्, र मानिसहरूलाई आफ्नो सपना कायम राख्न भ्रमित पार्न सक्छन् । जनताको आकाङ्क्षा, समस्या र सपनाहरूलाई पूरा गर्ने वाचा गर्दै चुनावको बजारमा मुद्दाको मार्केटिङ गर्छन् । तर, भोट जितेपछि चुनावको बजारमा गरिएका वाचा र सङ्कल्पहरू कति पूरा हुन्छ त्यो जनता स्वंयले बुझ्न सक्छन् । पाँच वर्षको कार्यकाल सपनाहरू र वाचाहरू पूरा गर्ने, पार्टीको साङ्गठनिक कार्य, घरि एउटाबाट अर्को पार्टी, अर्को पार्टीबाट अर्कोमा, विपक्षीसित तर्कातर्कीका साथै यस्तै वकालतीमा नै समाप्त हुन्छ । फेरि अर्को चुनाव आउँछ, सपनाका सौदागर आउँछन् अनि मुद्दा उही हुन्छ समस्या समाधान र सपना पूरा गर्ने । यसैले जनताले पहिचान गर्नुपर्ने समय हो सपनाका सौदागर, असल नेता र असल राजनैतिक दल । "
बालेनको कालो चश्माले नदेखेको सेतो टावर पछाडिको केपी ओलीको दूरदृष्टि,"-आशिष रेग्मी। पपुलिजमको राजनीति तबसम्म मात्र टिक्छ जबसम्म भ्रम सृजना गर्न सकिन्छ । भनिन्छ सत्यले सुरुवाल लगाउने प्रयत्न गर्दा भ्रमले संसार घुमेर आइसक्छ । पपुलिजमको राजनीति त्यस्तै भ्रममा टिकेको हुन्छ । झन् हाम्रो जस्तो शिशु लोकतन्त्र र भूराजनीतिक अवस्थिति भएको देशमा त यसको प्रकार भयानकै हुनसक्छ । लोकतन्त्रमा फरक विचारको सम्मान हुन्छ अनि दलहरुको राजनीतिक हैसियतमा आउने उतारचढावलाई सहजरुपले स्वीकारिन्छ। लोकतान्त्रिक राजनीतिमा ब्यक्तिमाथी आरोप लगाईँदैन । कहिले कहिँ ब्यक्तिमाथी प्रश्न उठाएको जस्तो देखिए पनि प्रश्न प्रवृतिमाथी गरिने हो । प्रचण्ड सरकारले कुनै एक देशकालागि कम्फर्टेबल भएर राष्ट्र हित विरुद्ध एक पछि अर्को कदम चालिरहँदा प्रश्न त्यस्तो कम्फर्टेबल सरकार बन्ने प्रवृति विरुद्ध उठ्ने हो । अहिले सो प्रवृतिको प्रतिबिम्ब प्रचण्ड भएकोले ब्यक्ति माथी आरोप प्रत्यारोप गरेर राजनीति भइरहेको छ कि भन्ने लाग्नु स्वभाविक हो । २०६४को सबैभन्दा ठूलो दल माओवादी आज तेस्रो दलको रुपमा सिमित रहँदा सोही समयमा तेस्रो रहेको एमाले भने जनताको सबैभन्दा लोकप्रिय पार्टीको रुपमा देखिएको छ । नयाँ भनिएको रास्वपाले माओवादी जतिकै सिट ल्याएर संसदमा चौथो ठुलो दलको रुपमा आफुलाई स्थापित गरेको छ । यो सबैले लोकतन्त्रको सुन्दरतालाई दर्शाउँछ । पश्चगामी कहलिएको राप्रपाले संविधानको भाव भन्दा फरक मुद्धा उठाउँदा पनि उसको फरक विचार राख्ने अधिकारको सुनिश्चितता यही लोकतान्त्रिक संविधानले गरेको छ । लोकतान्त्रिक राजनीतिमा ब्यक्तिमाथी आरोप लगाईँदैन । कहिलेकहिँ ब्यक्तिमाथी प्रश्न उठाएको जस्तो देखिए पनि प्रश्न प्रवृतिमाथी गरिने हो । प्रचण्ड सरकारले कुनै एक देशकालागि कम्फर्टेबल भएर राष्ट्र हित विरुद्ध एक पछि अर्को कदम चालिरहँदा प्रश्न त्यस्तो कम्फर्टेबल सरकार बन्ने प्रवृत्तिविरुद्ध उठ्ने हो । अहिले सो प्रवृतिको प्रतिबिम्ब प्रचण्ड भएकोले ब्यक्ति माथी आरोप प्रत्यारोप गरेर राजनीति भइरहेको छ कि भन्ने लाग्नु स्वभाविक हो । नेपालको राष्ट्र हितनै प्रमुख भएकोले बहस नेपालको हित केन्द्रीत हुनपर्नेमा दुइ राय भने रहेन । आजको विषयको प्रतिबिम्ब पात्र काठमाडौं महानगरका मेयर बालेन्द्र साह उर्फ बालेन हुन् । माथी नै भनिसकेको छु कुनै एक ब्यक्तिको बारेमा बहस गरिरहँदा लोकतान्त्रिक राजनीतिमा प्रवृतिको गरिने हो ब्यक्तिको होइन । बालेन साहको उदयले हाम्रो पुस्ता अर्थात् युवा पुस्तामा नयाँ उर्जा थपेकै हो । निराशाको जगमा आशाको घर निर्माण गर्ने सपना बाँडेर बालेनको उदय भयो । मानिसलाई त्यतिखेर लाग्यो नयाँ प्रयोग गरौँ न त । नयाँ प्रयोग गर्ने काठमाडौंका जनताको चाहनाले बालेन शक्तिशाली मेयरका रुपमा जित हासिल गर्न सफल भए । तर लोकप्रिय गफ गरेरजितहासिल गर्न जति सजिलो छ जितिसकेपछि नियम कानुनका दायरा भित्र रहेर काम गर्न त्यति सहज भने छैन । उनले आफैं वाचा गरेको ६ महिना भित्र जडान गरेर प्रयोगमा ल्याउने “इन्सिनरेटर प्लान्ट” आज चुनाव जितेको करिब दुई वर्ष भइसक्दा पनि केही गाइँगुइँ सुनिदैन । इन्फ्रस्ट्रक्चर एम्बुलेन्सको फण्डा पनि सामाखुशीमा एक बालक ढलमा दुबेर मरेको खबरसँगै तुहिन पुग्यो । चुनाव अघिको अन्तर्वार्तामा सडक व्यवसायीहरुको व्यवस्थापन कुनै अप्ठ्यारो विषयनै होइन भनेर बोल्ने बालेनको व्यवहार भने नितान्त फरक रहेको सबैले महसुस गरेकै विषय हो । डेलिभरिका मामिलामा पाइलैपिच्छे असफल भएपछि उनले नयाँ फण्डा निकाले सरकार र सिंहदरबारलाई गाली गर्ने । कहिले सिंहदरबार जलाउने त कहिले सिंहदरबारमा बस्नेलाई बागमतीमा बगाइदिने जस्त उग्र स्ट्रयाटसका बलमा उनले आफ्ना अकर्मण्यता लुकाउने भरपुर प्रयास गरेकै हुन् । तर, कोटेश्वरमा गएर भने उनको स्टन्टले गति लिन सकेन । उनको बचाउमा उत्रिएको रुटिन अफ नेपाल बन्द त झन् आफै केही समयको लागि बन्द गर्नुपर्ने अवस्थामा पुग्यो । भनिन्छ नि सबैजनलाई केही समयको लागि भ्रममा राख्न सकिन्छ, अनि केही मानिसलाई सधैँ भ्रममा राख्न सकिन्छ । तर सबैजनालाई सधैँ भ्रममा राख्न सकिँदैन । माथिका केही प्रतिबिम्ब उदाहरणका वाबजुद बालेनले आफुलाई सबैलाई सधैँ भ्रममा राख्न सक्ने अलौकिक पात्रका रुपमा चित्रण गरिरहेका छन् । स्थानीय तहको मेयर स्थानीयलाई भेट्ने बाहेकका स्टन्टमा रमाइरहेको देखिन्छन् । पछिल्ला दुई स्टाटस: एक उत्तरी छिमेकी चीन विरुद्ध र अर्को नेकपा (एमाले)का अध्यक्ष केपी ओली विरुद्धआएका छन् । ति दुई स्टाटसमा विश्लेषण गर्नुपूर्व अलिकता विगतमा जानु जरुरी छ । हुन त लोकतन्त्रमा आफ्ना विश्लेषण राख्दा डिस्क्लेमर राख्नुपर्ने त होइन तर हामीले समाजलाई यतिसम्म गिजोलेउँ कि नेपालको हितमा कुरा गर्दा कुनै देशको कुनै छिमेकिको विरोधि र कुनै छिमेकिको समर्थकको ट्याग लगाइदिन्छौँ । अहिलेको विश्लेषणमा त्यस्तो ट्याग नलागोस् र विश्लेषणलाई कुनै आग्रह बिना हेरियोस् भन्ने सुरुमै डिस्क्लेमर राख्न चाहन्छु । हुन त लोकतन्त्रमा आफ्ना विश्लेषण राख्दा डिस्क्लेमर राख्नुपर्ने त होइन तर हामीले समाजलाई यतिसम्म गिजोलेउँ कि नेपालको हितमा कुरा गर्दा कुनै देशको कुनै छिमेकिको विरोधि र कुनै छिमेकिको समर्थकको ट्याग लगाइदिन्छौँ । अहिलेको विश्लेषणमा त्यस्तो ट्याग नलागोस् र विश्लेषणलाई कुनै आग्रह बिना हेरियोस् भन्ने सुरुमै डिस्क्लेमर राख्न चाहन्छु । जब आदिपुरुष नामको सिनेमा आयो तब बालेनको कडा स्वरुप देखियो । उनको कडा स्टाटसलाई राष्ट्रवादीको संज्ञा दिइयो । यथार्थ के थियो भने भारतमै पनि शंकराचार्यजी लगायत धेरैलाई त्यो चलचित्र मन परेको थिएन । रामायणलाई जसरी कल्पना गरिएको थियो त्यो सह्य भएको थिएन । उनको स्टाटस लगत्तै शंकराचार्यले भनेकाथिए “नेपालका मेयरलाई जतिको ज्ञान हामीलाई भएन”। यतिलाई त शंकाको सुविधा दिनुपर्छ । कुनै एक व्यवहारले निश्कर्षमा पुगिहाल्नु भने हुँदैन । लगत्तै, भारतमा सांस्कृतिक नक्साको विरोध गर्ने नाममा उनले ग्रेटर नेपालको नक्सा राखेको तर्क अघि सारे । वास्तवमा यो हर्कतले हाम्रो लिपुलेक , लिम्पियाधुराको दावीलाई थप गिजोल्ने काम गरेको छ । भविष्यमा यसको प्रभाव पर्ने सम्भावना रहन्छ । अर्को घटनामा जाउँ । पछिल्लो समय भारतका प्रभावशाली विदेशमन्त्री एस जय शंकर नेपाल आउँदा एक सम्झौतामा हस्ताक्षर भयो । त्यो थियो भारतले राजदुतावास मार्फत एक आयोजनामा २० करोडम सम्मको लगानी गर्न पाउने । सो रकम नेपालको बजेटीय प्रणाली मार्फत नआउने कुरा प्रष्ट थियो । आदीपुरुष चलचित्रको सन्दर्भमा जस्तै “अरु कुरा थाहा छैन तर काठमाडौं महानगर भने बजेटीय प्रणाली बाहिरको रकम स्विकार्दैन । राष्ट्रघाती सम्झौता जालइदिन्छु ।” यस्तो स्टाटस आउला भनेर सोचेको तर ठिक उल्टा भयो । उनले त सो सम्झौतालाई बल पुग्ने गरेर कुनै परिवेष बिनानै चीन विरुद्धको कवितानै लेखे । यस किसिमको राय निर्माणमा उनी व्यस्त देखिन्छन् । केपी ओली र एमालेको रिजर्भेशन हुने कुरालाई बुझेर उनको तर्कलाई कमजोर हुने गरी उनी विरुद्ध भाष्य निर्माण गर्न खोजिएको देखिन्छ । पटक पटकको बालेनका स्टाटसका हर्कत र विकास बजेट २५ प्रतिशत भन्दा बढी खर्च नगर्ने तर लोकप्रियताका आडमा कुनै एक छिमेकिको लागि भाष्य निर्माण गर्ने राजनीतिमा बालेन लागेको आभाष हुन्छ । हालै मात्र पार्किगंको विषयलाई लिएर उनले केपी ओली विरुद्ध लेखेको स्टाटसको रहस्य पनि चाखलाग्दो छ । पहिले सामान्य रुपले स्टाटसलाई विश्लेषण गरौँ । भूकम्प पश्चात् धरहराको पुन: निर्माणका बेला ओली सरकारले धरहरा बनाउने मात्र होइन,त्यसको वरिपरिको क्षेत्रलाई सुन्दर र पार्किगं सहितको गुरु योजना अघि सार्यो । धरहरा पुननिर्माणको परियोजना अन्तरगत त्यसलाई नयाँ स्वरुपमा निर्माण गर्ने गरी पाँच भागमा छुट्याइएको थियोे । पहिलो, पुरानो धरहराको बचेको भागलाई पारदर्शी सिसाले छोपेर जस्ताको त्यस्तै संरक्षण गरी सुरक्षित राख्ने । दोश्रो, सोही भग्नावशेषसँगै पुरानो स्वरुपमा तर नयाँ प्रविधिको प्रयोग गरी सुरक्षित धरहराको निर्माण गर्ने । तेश्रो, भूकम्पको बारेमा जानकारी गराउने हिसाबले म्युजियमको निर्माण गर्ने । चौथो, भित्रि सहर र पर्यटकको सुविधालाई समेत ध्यानमा राखेर अण्डर ग्राउण्ड पार्किङ स्थल निर्माण गर्ने र पाचौँ, अण्डर ग्राउण्ड पार्किङको माथिल्लो भागमा बगैँचा निर्माण गर्ने र सुनधारालाई सौन्दर्यीकरण गर्ने । त्यसका लागि गोस्वारा हुलाकको वरीपरीको सरकारी जमिन समेत प्रयोग गरिएको छ । तत्कालिन प्रधानमन्त्रीले नवनिर्मित धरहरा उद्घाटन गर्नु भएको हो जसको निर्माण कार्य उति बेलै सम्पन्न भइसकेको थियो।ओली सरकार अदालतको परमादेशले ढल्नु अघि बनेको धरहराको भने केपी ओलीले उद्घाटन गरे भने पार्किगं लगायतको अरु काम भने बाँकिनै रह्यो । गठबन्धन सरकार बनेको यतिका वर्षसम्म भने बाँकि रहेको छुटमुट काम पनि हुन सकेन । पहिलो कुरा त पार्किगं धरहरामा गर्ने होइन, त्यो बहसको विषयनै होइन । पार्किगं स्पेश पूर्ण रुपले तयार नहुँदा गठबन्धन सरकारलाई प्रश्न र केपी ओली सरकारलाई धन्यवाद भन्नुपर्ने हो । तर बालेनले त्यसो नगर्नुको कारण छ । माथिको शिलशिलालाई हेर्ने हो भने उनले केपी ओलीको बिश्वशनीयत घटाउने रणनीति अन्तर्गत यो गरेको भान हुन्छ । अहिले नेपालमा दुईवटा बहस सुरु भएको छ । एउटा नेपाललाई जबरजस्त रुपमा भारतले अघि सारेको अग्निपथ योजनामा जोड्ने र अर्को भारतको अडानी समुहलाई तीनवटै अन्तर्राष्ट्रीय एयरपोर्टको ग्राउण्ड ह्याण्डलिगंको जिम्मा दिने । दुबै विषयमा केपी ओली र एमालेको रिजर्भेशन हुने कुरालाई बुझेर उनको तर्कलाई कमजोर हुने गरी उनी विरुद्ध भाष्य निर्माण गर्न खोजिएको देखिन्छ । पटक पटकको बालेनका स्टाटसका हर्कत र विकास बजेट २५ प्रतिशत भन्दा बढी खर्च नगर्ने तर लोकप्रियताका आडमा कुनै एक छिमेकिको लागि भाष्य निर्माण गर्ने राजनीतिमा बालेन लागेको आभाष हुन्छ । बालेनले आफ्नो दुई वर्षे कार्यकालमा उल्लेखनीय कुनै काम त गरेनन् नै हरेका पटक विकल्प बिनाको मुठभेड सृजना गर्ने हर्कत भने गरिरहे । आज उनले आफ्नो अकर्मण्यता लुकाउन धरहराको पार्किगं स्थल त प्रयोग गर्न खोजे तर उनले के बुझेनन् भने पार्किगंको विकल्पका लागि केपी ओली सरकारले पहिले नै सोचिसकेको थियो । त्यसको लागि आफुले सोच्न नसकेकोमा आत्मग्लानी गर्दै केपी ओलीलाई धन्यवाद दिनुपर्ने हो । बालेनको कालो चश्माले सेतो टावर पछाडिको केपी ओलीको दूरदृष्टिदेख्न नसक्नु राजनीतिक अपरिपक्वता हो । "
तीनै तहको सरकारले आउँदो आर्थिक वर्षमा एक हजार उद्योगहरु खोल्न सक्छन्,"-सविन प्रियासन
नेपालको राष्ट्रिय ऋण यतिबेला खरबौमा छ । यो ऋण अहिलेको मात्र नभएर धेरै अगाडी देखिको हो । जतिजति वर्षहरु बित्दैछन्, ऋणको भारी बढ्दैछ । ऋणको बढ्दो उचाईलाई हेर्दा लाग्छ, यही ऋणका कारण एकदिन नेपाल माथि बैदेशिक हस्तक्षप बढ्नेछ । अप्रत्यक्षरुपमा कतिपय अवस्थामा ऋणको बोझमा थलिएको सरकारले विदेशीहरुसँग जी हजुरी गर्दै शिरपाउ पनि निहुराई रहेको अवस्था छ । जो बेला मौकामा हाम्रा राज्यसत्तामा बसेकाहरुको रबैयाबाट हामीले महसुस गर्दै आएका छौं । यतिबेला हामी विश्वकै उन्नत व्यवस्थामा छौं। जनताको छोरा राष्ट्र प्रमुख समेत बन्न पाउने । तर व्यवस्था परिवर्तन हुँदैमा मुलुकको अवस्था परिवर्तन हुँदैन भन्ने कुरा पनि यही अवधिमा स्थापित हुन खोजि रहेको छ । यदि व्यवस्था परिवर्तन भए जस्तै मुलुकको अवस्था परिवर्तन गर्ने हो भने तत्कालै अब केही कुरामा सरकारले सुधार गर्न जरुरी छ । एउटा शिक्षा क्षेत्रलाई विषयगत बनाउनका लागि शिक्षामा आमूल परिवर्तन गरी शिक्षा नीतिलाई कामकाजी, व्यवहारिक, उत्पादनसँग शिक्षा जोडिन सक्ने गरी बनाउनुपर्छ । सँगसँगै अब विकास मोडल पनि राज्यका तीनै तहको सरकारले पूर्णरुपमा फेर्नुपर्छ । जस्तोकि विगतदेखि अहिलेसम्म तीनै तहको सरकारले बजेट निर्माण गर्दा पूँजीगत र चालु खर्चलाई हेरेर आफ्नो बजेट बिनियोजन गर्दै आएको छ । जसमा कर्मचारी, जनप्रतिनिधिहरुको तलब, भत्ता, सुविधामा आधा बढि बजेट बिनियोजन हुने गरेको छ । आधा बचेखुचेकोमा केही रकम कोठे कार्यक्रमका लागि बिनियोजन हुने गदर्छ भने केही रकम विकास निर्माण त्यो पनि आफ्नो कार्यकर्ता, आफ्नो क्षेत्रलाई खुसी बनाउने नाममा विकाससँग सम्बन्धित संरचना निर्माण, पुर्ननिर्माण, मर्मतलगायत यावत शिर्षकमा बिनियोजन हुने गरेको छ । अहिलेको बजेट बिनियोजन गर्ने शैलि लगभय यस्तै यस्तै छ । बजेट छुने सवालमा शिक्षा, स्वास्थ्य, पूर्वाधार विकासका संरचना, रोजगार, पर्यटन, खेलकूदलगायतका समाजका लागि चाहिने सबै विषयमा छोएकै हुन्छ, तर वषौवर्षदेखिकै विकासको गति हेर्दा कुनै पनि क्षेत्रले आज वाहा भन्ने गरी प्रगति गर्न सकेको छैन । यसका कारण हो मुलुकको राज्यसत्ता मुलुकलाई समृद्ध बनाउने विषयसँग अहिलेसम्म जोडिएकै छैन । वितरणमुखी बजेट बिनियोजन गरेर मुलुक समृद्ध हुनै सक्दैन । पछिल्लो समयमा त झनै कोरोनालगायतका कारणले आर्थिक क्षेत्र  अस्तव्यस्त भएको समयमा अब राज्यसत्ताले  मुलुकमा आमूल विकास गर्ने हो भने नयाँ शैलिबाट राज्यका सबै कामकारबाहीहरु सञ्चालन हुने गरी अगाडी बढ्नुपर्छ । नकी उही पुरानै ढर्राबाट बजेट बिनियोजन गर्ने, वितरणमुखी बजेटमा रमाएर आफू अनि आफ्ना आसेपासेहरुलाई क्षणिक लाभ हुने काममा अब पनि जनप्रतिनिधि अनि सरकार अग्रसर बन्यो भने मुलुकको अवस्था अझै दयनीय हुनेछ । काठमाडौं महानगरपालिकाका मेयर बालेन शाहले राम्रै काम गर्नु भएको छ । म उहाँलाई अनुरोध गर्न चाहन्छु, मुलुकले समृद्धि र विकास खोजिरहेको छ । त्यसैले काठमाडौं महानगरपालिकाको बजेट प्रदेशको आधा जति हुने भएकाले कम्तिमा पनि काठमाडौं महानगरपालिकाले आउँदो २०८१ सालमा ५० करोड बढिको कुनै उद्योग खोलेर उत्पादन अनि रोजगारीको व्यवस्था सिर्जना गर्दा राम्रो होला । दिनप्रतिदिन हजारौँहजार व्यक्तिहरु विदेशी रहेका छन् । नेपालमा भविष्य छैन भन्ने थेगो नै समाजमा स्थापित हुन थालेको छ । व्यक्तिले लगानी लगाउँदा पनि विभिन्न समस्याहरुका कारण लगानी डुव्ने अवस्थामा समाज उभिएको छ । रोजगारमा आबद्ध भएकाहरुलाई साझबिहान छाक टार्न गाह्रो छ । यस्तो अवस्थामा अब तीनै तहको सरकारले संयुक्तरुपमा मुलुकलाई माथि उकास्ने योजना बनाउनुपर्छ । अब पनि सत्तामा बस्नेहरुले कुर्सी मोहमा डुबेर मुलुक बर्बाद बनाउने खेललाई मात्र प्राथमिकता दिने हो भने यो भन्दा अर्को मुख्याई अर्को हुनेछैन । यदि विश्वकै उन्नत व्यवस्था गणतन्त्रलाई जनताको मनमनमा बस्ने गरी स्थापित गराउने हो भने अब सरकारले आफूलाई लाभको राजनीतिबाट माथि उठाउनुपर्छ । सत्ता ठूलो कुरा होइन, व्यवस्था रह्यो भने भोलि पनि सत्तामा आउन सकिन्छ, जनता खुसी भए भने भोलिका दिनमा दुई तिहाइ मतसहित जित्न सकिन्छ, तर यसको लागि जनतालाई खुसी अनि मुलुकमा केही हुन लाग्यो भन्ने विश्वास दिलाउने काम सरकारले गर्नैपर्छ । गठवन्धन गरेर सधैभरी सत्ता टिकाउने त्राशबाट मुक्त हुनका लागि पनि जनप्रिय काम तीनै तहको सरकारले गर्ने हो भने भोलिका दिनमा कोहीसँग लोलोपोतो नगरेपनि जनताले दिल खुस बनाएर निर्वाचनमा जिताउनेछन् । अबको बजेट कस्तो बनाउने ?
सरकार अबको केही महिनामै नयाँ आर्थिक वर्षको बजेट बनाउने तयारीमा जुट्दैछ । तीनै तहको सरकारले बजेट बनाउँछ । बजेट बनाउँदा कम्तिमा पनि अब तीनै तहको सरकारले थोरै भएपनि स्थानीय उत्पादन र  आवश्यकताको आधारमा हरेक पालिका, प्रदेश अनि संघ सरकारले पनि ठूलो उद्योग खोल्ने योजना बनाउनुपर्छ । केन्द्रीय सरकारले नीतिगतरुपमा यस विषयमा निर्णय गरेर, अध्ययन गरी अबको नयाँ बजेटमा आफू, प्रदेश सरकार अनि स्थानीय पालिकाहरुले समेत उद्योग खोल्ने योजना ल्याउन सकेमा नेपालमा औद्योगिक क्रान्ति हुने निश्चित् छ । एवं रीतले अबको तीन/चार वर्षभित्र नेपालमा उद्योगैउद्योगहरु खुल्नेछन् । मुलुकको अर्थतन्त्रमा बलियो सुधार हुनेछ । मुलुक आत्मनिर्भर बन्नेछ । विदे जानेक्रम घट्नेछ । यहासम्मको केही वर्षभित्रै विदेशबाट नेपाल फर्कनेक्रम सुरु हुनेछ । सर्वसाधारणले पनि उद्योगमा लगानी लगाउन सक्छन्
सरकारले राज्यको लगानी मात्र होइन, उसले कुन पालिकामा कस्तो उद्योग खोल्न सकिन्छ भन्ने कुरा अध्ययन गरी उत्पादनमा आधारित उद्योग खोल्न केकति रकम लाग्छ, यसमा विदेश गएका अनि नेपालमा बसि रहेकाहरुले समेत समान लगानी आफ्नो पालिकाभित्र वा जिल्लासम्ममा गर्ने योजना बनाउनुपर्छ, जनताले पनि यस प्रकारको अभियानमा बलियो सहभागिता जनाउनेछन् । यस्तो भयो भने नेपालले अबको दशवर्षभित्र मुलुकको सबै ऋण सजिलरी तिर्न सक्नेछ । तर यसको लागि राज्यले सर्वसाधारणको मन जित्ने गरी व्यापक तयारी गर्नुपर्छ, जनतासँग हाम्रा सबै नेताहरु, यसमा पनि सत्तामा बसेकाहरुले मुलुकको समृद्धिका लागि हारगुहार गर्ने, आवश्यक परेमा माफि मागेर भएपनि अब मुलुकको समृद्धिमा सबै जोडिन अपील गर्नुपर्छ । जनतालाई विश्वास लाग्दा मर्न लागेको मान्छेलाई बचाउन करोडौंकरोड उठेको उदाहरणहरु प्रशस्तै छन् । तर यसको लागि राज्यसत्तामा बसेकाहरुले जनताको मन जित्ने गरी आफूलाई उभ्याउनुपर्छ । यो कुरा तीनै तहको सरकारको नेतृत्व गरिरहेका जनप्रतिनिधिहरुमा लागू हुन्छ । यदि कुनै कामकाजी जनप्रतिनिधि छ भने आफ्नो पालिकाभित्र पनि यो काम सुरु गर्न सक्छ । यतिबेला हरेक पालिकाबाट हजारौहजार व्यक्तिहरु बिदेशका विभिन्न ठाउँमा राम्रै आम्दानी हुने अवस्थामा छन् । यदि उनीहरुको अगाडी योजना पस्कने र लगानी डुव्दैन भन्ने ग्यारेन्टी गर्ने हो भने पालिकापालिकामा दर्जनौ उद्योगहरु देश र बाहिर बस्ने नेपालीहरुको समान लगानीमा खुल्नेछन् । यसरी उद्योगहरु खुलेपछि क्रमशः मुलुकको अवस्थामा परिवर्तन आउनेछ । अनि विदेश सेटल हुनका लागि गएका नेपालीहरु समेत क्रमशः यहाँ फर्कन सुरु हुनेछ । पालिका आफैँले पनि उद्योग खोल्न सक्छ
नेपालमा चालिस पचास करोड बजेट भएको दाङको बंगलाचुली जस्ता पालिकाहरु देखि सिंगै प्रदेशको आधा बजेट भएको काठमाडौं महानगरपालिका जस्ता पालिका पनि छन् । तसर्थ सरकारले केन्द्रीय तहबाट यसप्रकारको नीति र कार्यक्रम ल्याउन यदि सकेन छ भने पनि पालिकाहरुले आफैले पनि आफ्नो बजेट अनुसार स्थानिय उत्पादन र आवश्यकताको आधारमा उद्योगहरु खोल्न सक्छन् । काठमाडौं महानगरपालिकाका मेयर बालेन शाहले राम्रै काम गर्नु भएको छ । म उहाँलाई अनुरोध गर्न चाहन्छु, मुलुकले समृद्धि र विकास खोजिरहेको छ । त्यसैले काठमाडौं महानगरपालिकाको बजेट प्रदेशको आधा जति हुने भएकाले कम्तिमा पनि काठमाडौं महानगरपालिकाले आउँदो २०८१ सालमा ५० करोड बढिको कुनै उद्योग खोलेर उत्पादन अनि रोजगारीको व्यवस्था सिर्जना गर्दा राम्रो होला । यसैगरी धरानको मेयर हर्क साम्पाङ, धनगढीको मेयर गोपी हमालले पनि आफ्नो क्षेत्रमा यस प्रकारको उद्योगहरु खोल्ने सवालमा तदारुकता देखाउनुपर्छ । स्वतन्त्ररुपमा निवार्चित मेयरहरुलाई एक हदसम्म जनताले सामाजिक सञ्जालहरुमा प्रशंसा गरेको सुनिएको छ । यदि जनताको वास्तवमै प्रशंसा खाने हो भने अब स्वतन्त्ररुपमा निर्वाचित मेयरहरुले गालीको खेती गर्ने भन्दा पनि उद्योगको लहर ल्याउने योजना निर्माण गर्नुपर्छ । समृद्धिको बाटो
नेपालका ७५३ वटै सबै पालिकाले अब आफ्नो गक्ष अनुसार स्थानीय उत्पादन, स्थानीय आवश्यकताको आधारमा रहेर उद्योगहरु खोल्ने सवालमा अग्रसरता देखाउनु पर्छ । यस्तो भयो भने आउँदो आर्थिक वर्षमा हजारको हाराहारीमा उद्योगहरु खुल्न सक्छन् । कम बजेट हुने पालिकाले सानै सहि तर अनिवार्य उद्योग खोल्ने काम गर्नुपर्छ । अहिलेसम्म परम्परागत ढर्रामा बिनियोजन गरिएको बितरणमुखी बजेटले मुलुकको समृद्धि र विकासमा खासै टेवा नपुर्‍याएका कारण अब नयाँ शैलिबाट बजेट निर्माण गर्ने सवालमा तीनै तहको सरकार केन्द्रीत हुनुपर्छ । यहाँ उठाइएका विषयलाई कसैले हल्का पारामा लिन पनि सक्छ । तर मुलुकलाई समृद्ध बनाउन चाहने नेतृत्वले अबको दशवर्ष पछि भएपनि यही बाटो अख्तियार गर्नेछ भन्नेमा दुईमत छैन । तसर्थ भोलि आखिर यही कुरा लागू हुने हो भने आजै किन यस बारेमा नसोँच्ने ? यो विषयमा गहन सम्बाद, बहस, छलफल हुनुपर्छ । यतिबेला प्रदेश र संघमा गठवन्धनको सरकार छ । यदि सरकारले यो कुरा गर्दैन भने पनि प्रमुख प्रतिपक्षी अनि अरु केही दलहरुले उठाएका उमेदवारहरुले पालिकामा नेतृत्व गरिरहेका छन् । ती पालिकाहरुमा भएपनि यस प्रकारको कामको सुरुवात भएमा भोलि अरुले पनि यो कुराको सिको गर्नेछन् । निष्कर्ष :
केन्द्रीय सरकारले तीनै तहको सरकारले उद्योगहरु खोल्ने किसिमको नीति र कार्यक्रम बनाउन अब ढिलाई गर्नु हुँदैन । जसरी बन्द उद्योगहरु खोल्नका लागि सरकारले अग्रसरता लिएको छ, त्यसरी नै पालिका पालिकामा नयाँ उद्योगहरु खोल्नका लागि सरकारले नीतिगतरुपमै निर्णय गर्न जरुरी छ । विगतको जस्तै बजेट बिनियोजनको ढर्राबाट नयाँ बजेटको खाका अब पनि बन्यो भने फेरि पनि मुलुकको ऋणको भारी बढ्ने सिबाय अरु केही हुने वाला छैन । अब उत्पादनको अगुवाई सबै पालिका, प्रदेश अनि संघमा बस्नेहरुले गर्न जरुरी छ । यस्तो भयो भने मुलुकले
क्रमशः आत्मनिर्भरताको बाटो पकड्नेछ । देशभर उद्योगहरु खुल्दा निर्माण गर्नेक्रममा पनि थुप्रैले रोजगार पाउनेछन्, आर्थिक परिचालन हुनेछ । "
क्यास नबोक्नु मेरो गल्ती होर ?,"-केशब सापकाेटा। हरेक दिन २ पटक यातायात व्यवस्था कार्यालय अगाडीकै बाटो हिँड्ने म लाइसेन्स रिन्यू गर्ने बेला भएको छ भन्ने थाहा हुँदाहुँदै भैरब अर्यालको ‘जय भोली’ जस्तो ‘भोली भोली’ भन्दै हिँडिरहेको थिए । समस्या परेपछि मात्र चेत खुल्ने मेरो बानी ! सायद ट्राफिक प्रहरीको फन्दामा नपरेर होला ! भोली जान्छु भन्दाभन्दै ४ महिना कटेको पत्तै भएन । मंगलबार भने कार्यालय निस्कने वित्तिकै सबैभन्दा पहिले यातायात व्यवस्था कार्यालय गौरिघाट गएँ । लाइसेन्स रिन्यू गर्ने स्थानमा अन्य समयको भन्दा भिड थिएन । भर्खर १० बजेकोले होला । कोठा नं. ३ मा गएर सोधे–‘लाइसेन्स रिन्यू गर्नुपर्ने थियो ।’। कार्यालयका कर्मचारीले पहिले २ नम्बर कोठामा लाइसेन्स र नागरिकताको सक्कल सहित जानु भने । २, जना पछि पालो आइहाल्यो । कर्मचारीले लाइसेन्स नम्बर कम्प्युटरमा इन्ट्री गर्दै एउटा प्रिन्ट निकालेर मलाई दिँदै फेरी ३ नम्बर कोठामा जानु भन्यो । पहिले नै ३ नम्बर कोठामा गएको फेरि गए । हाकिम साब हिटर ताप्दै बस्नु भएको रहेछ । मैले लाइसेन्स र प्रिन्ट गरेको पेपर दिँदै भने, ‘सर, २ नं.बाट पठाइदिनु भएको ।’ उहाँले लाइसेन्स हेरेर त्यसको नम्बर कम्प्युटरमा इन्ट्री गर्दै आठ नम्बर कोठामा जान भन्नु भो । आठ नम्बर कोठा मेडिकल जाँच गर्ने ठाउँ रहेछ । ५० रुपैंयाको रसिद काटेर लाइन बसे । ४, ५ जना पछि पालो आईहाल्यो । बाहिरबाटै एउटा आँखा छोपेर ७ देखि १० फिटको दुरीबाट अङ्ग्रेजी सिम्बोलहरु हेर्न लगाइयो । सबै मिलाए । त्यसपछि कोठाभित्र गएर केही अंकहरु पढें । सबै मिलेपछि कम्प्युटरमा इन्ट्री गर्नुपर्दो रहेछ । तर, मेरो रेकर्ड त्यहाँको कम्प्युटरले देखाएर । ‘तपाईंको रेकर्ड देखाएन, ३ नम्बरमा जानुस’ त्यहाँ कार्यरत पुरुष कर्मचारीले भने । ‘सर, भर्खर त्यहीँ बाट आएको’ मैले भने । मेरो रेकर्ड नदेखिएकोले पुनः ३ नम्बरमा चेक गरेर इन्ट्री गराएर आउनु भन्नु भो । मनमा चिसो पस्यो मेरो, केही दिन अगाडी मात्रै यातायात व्यवस्था कार्यालयबाट मिलेमतोमा १ लाख नक्कली लाइसेन्स निकालिएको समाचार प्रकाशित भएको थियो । कतै मेरो लाइसेन्स पनि नक्कली भनेर छानविनमा त परेन ! त, मैले त बक्काइदा लाइसेन्स परीक्षा पास गरेको थिए । त्यसको भिडियो पनि हेर्न पाइन्छ भन्ने थियो । त्यसकारण मनको चिसो मेटाउँदै फेरी ३ नं. कोठाकै हाकिमकोमा गएँ । ‘सर, ८ नम्बरबाट फेरी यहीँ पठाउनु भयो ।’ हाकिमका अगाडी पर्दै मैले भने । उहाँले नागरिकता देखाउनुस भन्नुभयो । तर, मैले नागरिकता बोकेको थिइन् । ‘सर, अफिस हिँडेको नागरिकता बोकेकै छैन के गर्ने होला !’ मैले आफ्नो समस्या भने । ‘नागरिकता चाहिन्छ ।’ उहाँले भन्नु भयो । ‘अरु कार्ड मतदाता परिचयपत्र, प्यान कार्ड छ ?’ हाकिमसावले भन्नु भयो ।
हतारहतार पर्स खोतल्दै मतदाता परिचयपत्र देखाएँ । उहाँले सायद, नागरिकता नम्बर होला इन्ट्री गर्नुभयो होला । ‘ल ८ नम्बरमै जानुस’ साइन गर्दै भने । ‘हस् धन्यवाद सर’ भन्दै हतारहतार ८ नं. कोठातिर कुदे । एक जना सेवाग्राहीको इन्ट्रि हुँदै गर्दा मेरो पालो आइहाल्यो । तर, अकस्मात कार्यालय पोशाकमै बुढानिलकण्ठ नगरपालिकामा काम गर्ने २ जना .(महिला पुरुष) कर्मचारी आइपुगे । पुरुष कर्मचारीले मलाई ठेल्दै मेडिकलका कर्मचारीसँग कुरा गर्दै ‘म्याडमको भयो ल सर, यो गर्दिनुस त’ भन्दै भने–‘उहाँ पक्काको मान्छे हो, पछि बच्चाबच्चीलाई भ्याक्सिन लगाई माग्न सजिलो हुन्छ । मैले भनेको थिएन नी सर, उहाँको हुन्छ भनेर ।’ यस्तै कुरा गरे । ती कर्मचारीले मेरो काम गर्नुको सट्टा ती महिला कर्मचारीसँग मुस्काउँदै उनको काम अगाडी गरे । उसको पछि मेरै पालो आउने हो भन्दै खासै प्रतिवाद गरिन । तर, काम भइसकेपछि पनि गफमा अल्झिइरहेको देख्दा चैं रिस उठेको थियो । रिस खाइ आफु बुद्धि खाई अरु भन्थे । मौन नै बसे । ४ मिनेट तिर मेरो कागजात समाएर इन्ट्री गरिदिँदै अब ७ कि ४ नम्बर भने अहिले विर्सिए, त्यहाँ जानु भने । राजश्व तिर्ने ठाउँ रहेछ । एकजना महिला कर्मचारी रहिछिन्, झ्यालबाटै लाइसेन्स र कागज दिए ।
कम्प्युटरमा इन्ट्री गर्दै भनिन् ‘चार हजार’
‘हँ, चार हजार कसरी ?’ मैले सोधे ।
‘तपाईंको रिन्यू फेल छ, डबल जरिवाना पर्‍यो ।’ म लाचार भएँ । समस्या यहाँनिर आइपर्‍यो । म सँग २ हजार, २५ सय जति क्यास थियो । ‘क्यास पूग्दैन, क्यूआर दिनुन’ मैले भने । म प्रायः पैसाको कारोबार मोवाइल बैकिङ, अनलाइन, एटिएम वा क्यूआरबाट गर्छु । क्यास कमै बोक्छु । जान्ने भएर होकी के यसले कहिले काँही यस्तै समस्यामा पर्छु । ‘क्यूआरबाट लिन मिल्दैन । क्यासै चाहिन्छ । क्यास नबोकी किन आएको ?’ कर्मचारीले भनिन् । ‘ला.. मसँग क्यासै पुगेन यता एटिएम होला ?’ मैले सोधे । ‘एटिएम छैन तपाई तल जानुस त्यहाँ पसल (विचौलिया)हरुमा ट्रान्सफर गरिदिनु उनीहरुले क्यास दिन्छन् ।’ उनले सुझाइन् । हतार हतार यातायात कार्यालय भवनकै भित्रपट्टी लाइनै रहेका काउन्टर जस्ता (विचौलियाका अखडा) कहाँ गए । ‘कति चाहिने ? एउटा काउन्टरमा पैसा ट्रान्सफर हुन्छ भनेर सोध्दै गर्दा युवतीबाट जवाफ पाँए ।
‘दुई हजार, चार्ज २ सय लाग्छ ।’ जवाफ आयो । ‘वाफ रे २ हजार ट्रान्सफर गर्दा २ सय यो त अत्ति भएन ! ८ रुपैंयाको काम हो’ त्यो पनि मेरै एकाउन्टबाट काट्छ !’ आश्चर्य लाग्दै प्रश्न गरे । २ सय दिएमात्र काम गरिदिने भन्दै ती युवतीले जवाफ फर्काइन् । नजिक एटीएम थिएन, मलाई हतार थियो । बाध्यतामा परें । आफ्नो एकाउन्टबाट उसको एकाउन्समा २ हजार हालिदिए । २ सय क्यास दिए । युवतीले २ वटा हजारका नोट थमाइन् । पैसा लिँदै गर्दा ‘लूटतन्त्र नै रहेछ नी’ भन्न मन लाग्याथ्यो । तर, बोली फुस्किएन । दगुर्दै राजश्व तिर्ने झ्यालतिर गएँ । ४ हजार दिएपछि पैसा बुझाएको रसिद पाइयो ।
तपाईको काम सकियो, ‘अब कहाँ जाने ? भनेर प्रश्न गर्दा उत्तर पाएँ ।
‘लाइसेन्स लिन कहिले आउनु ?’ सोधें ।
‘एक वर्षपछि’ मतिर नहेरी जवाफ दिइन् । सोधिहालें, ‘त्यतिञ्जेल के गर्ने ?’। पुरानो लाइसेन्स बोक्ने, ट्राफिकले माग्दा पुरानो लाइसेन्स र यो रसिद देखाउने ।’ उनको रेडिमेड जवाफ आयो । लाइसेन्स रिन्यू गर्न आउने हरेकलाई उनले दिने जवाफ त्यही रहेछ । सेटिङमा लाइसेन्स बाँडेको समाचारको एक दुई दिनमा यातायात व्यवस्था कार्यालयमा लाखौं लाइसेन्स आएको समाचार पनि पढेको थिएँ । मैले आज मात्रै रिन्यू गरेकाले त्यस भित्र मेरो लाइसेन्स पर्ने कुरा त भएन । यातायात व्यवस्था कार्यालयको गेटबाट बाहिरिँदै गर्दा एउटाले भन्यो ‘दाई लाइसेन्स अर्जेन्ट चाहिने हो भने काम गरिदिन्छु !’ मैले भने, ‘भो भाई पर्दैन, म कुरेरै लिउँला ।’। मेरो गल्ती, या अपराध !
समयमै लाइसेन्स रिन्यू गर्नुपर्छ भन्ने चेत हुँदाहुँदै लाइसेन्स रिन्यू नगर्दा डबल फाइनमा पर्नु ।
केही सरकारी तथा अधिकांश नीजि कार्यालय र व्यवसायमा क्यासलेस (कार्ड, अनलाइन) बाट कारोबार हुन्छ यातायातमा पनि होला भन्ठानेर क्यास पैसा नलिइकन जानु । यातायात व्यवस्था कार्यालयको गल्ती या कमजाेरी
क्यासलेस (क्यूआर, एटिएम, अनलाइन) सेवा सञ्चालन नगर्नु ।
कार्यालय परिसरमै विचौलियालाई ठाउँ दिनु । सरकारले जनतालाई सवर्सुलभ सेवा प्रदान गर्ने हाेभने, प्रविधि मैत्री हुनुपर्ने हाे । तर, नेपालका अधिकांश सरकारी निकाय जानीजानी सेवाग्राही नबनाइएकाे हाे । हरेक सरकारी निकायले लिने राजश्व अनलाइन बैकिङ प्रणालीबाट डाइरेक्ट सरकारी खातामै जम्मा गर्ने व्यवस्था गर्न कुनै ठूलाे कार्य हैन । तर, यसाे गर्दा त्यहाँका हाकिम र कर्मचारीहरूले विचाैलियाबाट दैनिक पाउने खान्की गुम्दाे चैं रहेछ । नत्र, हरेक नीजि कार्यालयहरू अनलाइन सिस्टममा गइसक्दा यातायात व्यवस्था कार्यालयलाई चाहीँ केले राेकिरहेकाे हाे ?। पछिल्लाे समय क्यासलेस सिस्टम हरेक क्षेत्रमा पुगिसक्याे । नीजि कार्यालयहरूदेखि ठूल्ठूला सपिङ मलसम्म क्यासलेस छ । तरकारी किन्न जाँदा हाेस् वा लुगाकपडा किन्न जाँदा माेवाइल, एटिएमबाटै भुक्तानी गर्न सकिन्छ । यहाँसम्मकी सैलुनमा, सार्वजनिक शाैचालयमा समेत क्यूआरबाट पैसा तिर्न सकिन्छ । क्यासलेसकाे अर्काे फाइदा तपाइले कुनै पनि सेवा र वस्तुकाे जति मुल्य हुन्छ त्यत्ति नै दिन सक्नुहुन्छ । उदाहरणका लागि १२०.५० पैसाकाे सामान किन्नु भयाे भने तपाईले माेवाइल बैकिङ वा कार्ड स्वाएपबाट त्यत्ति नै पैसा तिर्न सक्नुहुन्छ । तर, नगद काराेबार गर्दा १२०.५० पैसा दिन सकिन्न । आजभाेली ५० पैसा हैन ५ रूपैंया भन्दा तलकाे नाेट नै पाइन्न । यस्ताेमा तपाईले कि १२० मा सामान वा सेवा पाउनु पर्याे या तपाईले ५ रूपैंया बढि तिर्नुपर्याे । अँ, किराना पसलमा चकलेट छ भने २, ४ वटा पाउनु हुन्छ १२५ रूपैंया तिरेपछि । भन्नेले जावाे ५, १० रूपैंयाकाे कुरा भन्लान् तर, हरेक सेवाग्राहीबाट ५, १० रूपैंया बढी लिएकाहरूलाई भ्रष्टाचार गर्न हामीले नै पाे प्राेत्साहन गरिरहेका छाैं कि !। 000। जनतालाई सहज रूपमा डेलिभरी दिने क्षेत्रलाई प्रविधिमैत्री बनाउँदा सुशासन कायम हुन्छ । विचाैलिया हट्छन् । राज्यप्रति, सरकारप्रति नागरिककाे विश्वास बढ्छ । यति कुरा पनि राज्य चलाउनेहरूका मस्तिष्कमा किन नघुसेकाे हाेला ! याे चेत यातायात व्यवस्था कार्यालयमा मात्र हैन राज्यका हरेक निकायमा कहिले पुग्ला !। "
भालुवाङ बस घटनाका साक्षीको बयान- २ सय जोगाउन खोज्दा १२ जनाको ज्यान गयो,"हिजो साँझ १०ः२० मा नेपालगञ्जबाट काठमाडौं आइरहेको रात्रीबस भालुवाङ पुलबाट हेर्दा हेर्दै नदीमा खस्यो । दुर्घटनाका कारण १२ जनाको घटनास्थल मै मृत्यु भएको छ भने बाँकी २५ जना विभिन्न अस्पतालहरुमा उपचाररत छन् । यो कहालीलाग्दो दुर्घटनाको म एक प्रत्यक्षदर्शी साक्षी थिएँ । पौडेल वंश महासंघको पुस २७ र २८ गते कोहलपुरमा जारी दोस्रो राष्ट्रिय महाधिवेशनको उद्घाटनसत्र प्रतिवेदन वाचन र लुम्बिनीलाई परेको केन्द्रीय सदस्यको समूहगत छलफलबाट नाम टुंगो लगाइसकेपछि म खुसुक्क कसैलाई जानकारी नगराई घर फर्किन त्यहाँबाट निस्किएँ । कोहलपुर बसपार्क आइपुग्दा करिब ६ः४५ भइसकेको थियो । माउन्टेन क्विन भे ३९१२ र ३९१३ नाम गरेको गाडी अग्रभागमै मान्छे चढाइरहेको थियो । मैले करिब १८० किमि टाढा लाने हो ? भनें । सहयोगीले हुन्छ भने । अमिलियासम्म उभिन पाउनुहुन्छ अनि तुल्सीपुर जाने झरेपछि जानुहोला भने । म अटेसमटेस गर्दै गाडीभित्र छिरें । मान्छे करिब १०/१२ जना त उभिएका थिए । उनीहरुलाई सोधें- कहाँ जाने ? धेरै जसोले आफूहरु भालुवाङ जाने भने । सायद माघे संक्रान्तिमा स्वर्गद्वारी जानेको भीड थियो होला । मलाई डेढ सय किमी बाटो उभिएर जान सक्दिन भन्ने लाग्यो अनि गाडीबाट झरें। सोही कम्पनीको अर्को गाडी ३९१३ मा चढ्न खोजें । त्यसमा पनि यात्रु भरीभराउ नै थियो । मैले यो रातिमा घर जाँदा पनि अबेर हुन्छ बरु राति यहीं होटलमा सुत्छु भन्दै गाडीबाट झरेर होटल कता होलान् भन्दै के हिँडेको थिए, लौ आउनुस सिट खाली छन् कहाँ जाने भन्दै बागेश्वरी कम्पनीको भे ४००९ को गाडी आयो । म त्यसैमा चढें । माउन्टेन क्विन र बागेश्वरीका यी तीन गाडी अघि-पछि हुँदै आए । राति १० बजे लालमटिया नजिक रहेको नमस्ते होटेलमा उक्त बसले पहिले अनि हामीले पछि खाना खायौँ । हामीले खाएर बाहिर निस्कँदा निस्कँदै गर्दा गाडी स्टार्ट गरेर हिड्यो । स्वर्गद्वारी जाने भालुवाङका यात्रु अलि बढी भएकोले तिनीहरुलाई हतार हतार झार्दै गरेको बखत प्रहरी जवान नजिकै आउँदै थिए । चालकले प्रहरी बिटमा सवारी साधन दर्ता गर्दा जरिवानामा परिन्छ भन्ने डरले दर्ता नगराई बसलाई अघि बढाए । हामी चढेको गाडीले झरेर दर्ता गरायो । अनि हाम्रो सहयोगीलाई अघिल्लो गाडीले दर्ता नगराई किन दौडे होला भनेर पुलिसले सोधेका थिए उनले अलि धेरै मान्छे बोकेकोले जरिवानाको डर हुन सक्दछ मात्र के भनेका थिए, पूर्व साइडमा कुँदेको गाडी भालुवाङ पश्चिमतर्फको पुलको करिब २० मिटर बार भाँच्दै नदीमा खसेर उत्तानो पर्‍यो । प्रहरी बिट २५/३० मिटरमै थियो । गाडी खसेपछि हामी पनि त्यही ठाउँमा झर्‍यौं। गाडीको अग्रभाग पानीमा थियो । ड्राइभर लालबहादुर सुनार र खलासीलाई प्रहरीले सजिलै उद्दार गर्‍यो । पाँच जना घाइतेहरुलाई सशस्त्रले १५ मिनेटमा निकाले । ५ जनाको मृत्यु भएको भनी प्रहरीले भन्यो । जेसीबी पनि आयो । जेसीबीले पानीको बहाव परिवर्तन गराउन थाल्यो । मैले आधा घण्टा हेरेपछि यो घटनाको बारे केही मिडियालाई समाचार दिएँ । मेरो मोबाइल स्विच अफ पनि भयो । राति १ बजे कपिलवस्तुस्थित घर आइपुगें। रातभर निद्रा लागेन । गत भदौमा पनि बुद्ध एअरको इन्जिन बिग्रेर धन्यै कालको मुखबाट फर्किनु परेको थियो । गत राति पनि धन्यै ..! आङ्ग सिरिङ्ग भयो । स्याङ्जा पुतलीबजार १ का शशिधर अधिकारीको उक्त बस काम नै नलाग्ने गरी कच्याककुचुक भएको छ । मलाई लाग्छ, प्रहरीलाई जरिवाना बुझाउँदा २०० रुपैयाँ बचाउने लोभले दर्जन व्यक्तिको ज्यान र करोडौंको नोक्सान भएको छ । "
विकासका चालक र अवरोधकहरु,"-भीम उपाध्याय, काठमाडौं । जनताको समग्र कल्याणले नै मुलुकको सरकारको औचित्य पुष्टि गर्छ । सरकारले कस्तो नीति बनाउछ र कसरी त्यो कार्यान्वयन गर्छ त्यसबाट उसको प्रभावकारिता एवं औचित्यको मूल्यांकन हुने गर्छ । जनताका खाँचो के के हुन् ? मानिसका जिवनभरका प्रयत्न, क्रियाकलाप र दौडधुप तिनको अनेक आवश्यकता पूर्ति गर्नका निमित्त नै हुन्छन् । सन् पचासको दशकमा यसलाई समाजशास्त्री अव्राहम मास्लोले ५ चरणमा विभाजन गरेका थिए, जसलाई मास्लोको आवश्यकताको श्रृंखलाको ५ वर्ग भनिने गरिन्छ । ती हुन्, भौतिक–आवश्यकता, सुरक्षा–आवश्यकता, सामाजिक–आवश्यकता, सम्मान–आवश्यकता र आत्मज्ञान–आवश्यकता । सम्मानको आवश्यकतालाई स्वायत्तता र पर्यावरणीय आवश्यकतामा थप विभाजित गरिएका छन् । यसरी हेर्दा ६ वटा आवश्यकता पूर्ति गर्नमा नै मानिसको सारा जिन्दगी बितेको हुन्छ । यिनै ६ आवश्यकता पूर्ति गर्नका लागि सरकारले विकासको नीति बनाउनु पर्छ वा बनाउँछ जसले त्यो राम्ररी गर्नसक्दैन, त्यो सरकार असफल ठहरिन्छ । र, विलिन हुन्छ । राष्ट्रिय विकासलाई ३ वर्गमा विभाजन गर्न सकिन्छ । आर्थिक विकास जसले आम्दानीलाई संकेत गर्छ, सामाजिक–आर्थिक विकास जसले मास्लोको आवश्यकताहरुलाई सम्वोधन गर्छ, र सामाजिक विकास जसले समाजको असमानतालाई दर्शाउछ । जमीन, जनश्रम, पुँजि, व्यवस्थापन, सरकार संचालन र आन्तरिक एवं बाह्यव्यापार आर्थिक विकासका आधारहरु हुन् । भौतिक, सुरक्षा, अपनत्वपन, सम्मान र आत्मज्ञान सामाजिक–आर्थिक विकासका आधारहरु हुन् । त्यसैगरी, धनी–गरिब, सहरी–ग्रामीण, निजी–सार्वजनिक, महिला–पुरुष, अग्र–पश्च जातजाति आदिबीच विद्यमान असमानताको अन्त्य सामाजिक विकासका आधारहरुका मापदण्ड मानिन्छन् । तसर्थ, मुलुकको विकास त्यहॉका बासिन्दाको नै समग्र विकास हो । आम्दानीको निश्चित परिमाणको सिमासम्म पुर्‍याउने अठोट गरी त्यहॉ पुर्‍याउनु आर्थिक विकास हो । करिब ३ हजार प्रतिव्यक्ति आय पुऱ्याउन सकिएमा प्रत्येक नेपाली जनतालाई खाना पकाउन, नुहाउन, लुगा र अन्य सडक घर सफा गर्न पुग्ने परिमाणमा जल उपलव्ध भएको हुनेछ । त्यस्तै खाना पकाउन र अन्य घरायसी उपकरण चलाउन विद्युत उर्जा, घरआगनका लागि घडेरी जमीन, सडकका लागि आवश्यक जमीन, खेल्न र आमोदप्रमोदका लागि पार्क वा खेलमैदान र रंगशालाहरुको सुविधा प्राप्त हुनेछन् । मध्यमस्तरको आर्थिक विकासको अवस्थाको राष्ट्रिय परिदृश्यमा यस्ता सामान्य घरायसी आवश्यकताहरुको पर्याप्त परिपूर्ति भइसकेको हन्छ । सामान्यस्तरमा विकसित मुलुकको आर्थिक सामाजिक पक्षको स्वरुपमा परिवर्तन भइसकेको हुन्छ । पिउने पानी, घरायसी प्रयोजनको लागि इन्धन, प्राथमिक शिक्षाको सुविधा आदि बाच्नका लागि नभई नहुने भौतिक आवश्यकता हुन् । आवासका लागि घडेरी, कम्प्युटर साक्षरता, व्यावसायिक शिक्षाको सुविधा, इन्टरनेट, सुरक्षा सम्वन्धी आवश्यकता हुन्, यसविना मान्छे आफूलाई जीवनयापन सुरक्षित ठान्दैन । सार्वजनिक यातायात, सडक आदि सामाजिक–आवश्यकता हुन्, यसविना समाज-समाजबीच सामाजिक सम्वन्ध स्थापित हुन सक्दैन । दूरसञ्चार, व्यक्तिगत यातायात, सरसफाई, भौतिक खुलापन, स्वच्छ वातावरण, उच्चशिक्षा आदि मानिसका लागि सम्मानका आवश्यकता मानिन्छन्, यसविना मानिस आफूलाई सम्मानपूर्वक बाच्न पाएको महशुस गर्दैन । सांस्कृतिक एवं आमोदप्रमोद, पूजापाठ उपलव्धता विना मानिसले जिवनलाई नियाल्न सक्दैन । समानता, समन्याय, सम्पत्ति, शिक्षा, लिंग, धर्म, सहर–गाउँ, निजी–सार्वजनिकमाझ न्युन–विकास भिन्नता, अगाडि परेका–पिछडिएका समाज–समाज विचमा न्युनअन्तर कायम गरिनु सामाजिक–आर्थिक विकासका पक्ष हुन् । मानिसका विभिन्न आवश्यकताहरु पूर्ति गर्न जमीन, वातावरण, व्यवस्थापन, भौतिक संरचना, व्यापार, सरकारको उचित प्रवन्ध गरिनुपर्छ । पानी, इन्धन, उर्जा, घडेरी जमीन, खुला ठाउ, सडक, मुख्य एवं सहायक सडक, कार्यालय र संस्थागत सार्वजनिक भवनहरु, कलकारखाना, द्रूत सार्वजनिक यातायातका दूरसंचार, इन्टरनेट तथा अन्य सूचना केन्द्रहरुको व्यवस्था पनि गरिनुपर्छ । समाजमा विकासलाई हॉक्ने र त्यसलाई अवरोध गर्ने तत्वहरु हुन्छन् । सरकारले त्यसलाई ठिक ढंगमा अध्ययन एवं पहिचान गर्न सक्नुपर्दछ । जमीनलाई पूर्वाधारका संरचनाले, श्रमलाई शिक्षाले, पुँजिलाई उदारीकरणले, व्यवस्थापनलाई प्रतिस्पर्धाले, बाहय बन्दव्यापारलाई विश्वव्यापीकरणले र सरकारलाई विधिको शासनले गति दिन्छ । यी विकासका सहजकर्ता हुन् । यस विपरित, जमीनलाई सांधुरोपनाले, श्रमलाई असान्दर्भिक शिक्षाले, पुँजिलाई नियन्त्रणले, व्यवस्थापनलाई सहानुभूतिभाव–हीनताले, बाह्य बन्दव्यापारलाई अति संरक्षणले र सरकारलाई अतिलोकप्रियताले अवरोध खडा गर्छ । यी विकासका अवरोधक हुन् । विकासका साधक र अवरोधकको अवस्था, परिमाण, वातावरणलाई सुविचारित वस्तुगत अध्ययनपछि सोही अनुरुपको ज्ञानमा आधारित आधुनिक वैज्ञानिक नीति, कार्यक्रम, संगठन, विधि, प्रक्रिया, जनशक्ति, प्रविधि र भौतिक साधन–सुविधाको जोहोबाट मात्र जनताका आधारभूत देखि उच्चस्तर सम्मका आवश्यकताहरु पूर्ति गर्न सम्भव हुन्छ । विकासको गति श्रोत पुँजि जनशक्ति व्यवस्थापन भन्दा कार्यवातावरण र कार्यसंस्कृतिमा सबैभन्दा बढी निर्भर हुन्छ। "
"टोपी दिवस, रोजगारी र सम्वृद्धि","-तुलसीप्रसाद न्यौपाने। टोपी हामी नेपालीहरूको शान हो । राष्ट्रिय पहिचान हो । नेपाली शिरको गजुर हो । नेपाली टोपीका मुख्य प्रकारहरूमध्ये तेह्रथुमे ढाकाटोपी, पाल्पाली ढाका टोपी, भादगाउँले कालो टोपी आदि केही प्रमुख प्रकारका टोपीहरू हुन् । दिवसहरु फगत औपचारिकता निर्वाह गर्ने तिथि मितिमात्र होईनन् । समय र परिस्थिति सापेक्ष वस्तुनिष्ठ विवेचनाका आधारमा आगामी यात्राको नयाँ प्रस्थान हो । नेपाली समाजले भोग्नु परेका केही मुख्य समस्यामध्ये बेराजगारी एक हो । राष्ट्र र जनताका सामु विद्यमान ज्वलन्त समस्याहरू समाधानगर्दै मुलुकलाई सही दिशामा अगाडि बढाउन राज्य शत्ताका सारथीहरुसँग विहंगम दृष्टिकोण, सृजनात्मक चेत, दृढ ईच्छाशक्ति, ईमानको धरहरा र अथक प्रयासको आवश्यकता पर्दछ । "
मिस युनिभर्स नेपाल-२०२५ को लागि दर्ता खुला,"काठमाडौं, १४ जेठ । बहुप्रतिक्षित राष्ट्रिय सौन्दर्य प्रतियोगिता मिस युनिभर्स नेपाल २०२५ को लागि दर्ता औपचारिक रूपमा खुला गरिएको छ । ग्लोबल ग्ल्यामर भेन्चरको आयोजनामा बुधबार काठमाडौंस्थित हिल्टन होटलमा आयोजित विशेष कार्यक्रममा यो घोषणा गरिएको हो ।
कार्यक्रममा मिस युनिभर्स नेपालकी राष्ट्रिय निर्देशक सङ्गीता पुरीले सम्पूर्ण ब्रह्माण्डका नेपाली महिलाहरूको असीम क्षमता उजागर गर्ने प्लेटफर्म भएको बताइन् । प्रतियोगिताको समावेशी र लोकतान्त्रिक स्वरूपबारे जानकारी दिँदै उनले भनिन्, ‘तपाईं जस्तो हुनुहुन्छ, त्यही नै तपाईंको सौन्दर्यता हो ।’उनले अगाडि थपिन्, ‘हामी सबै पृष्ठभूमिका महिलाहरूलाई स्वागत गर्दछौं । यो मञ्च आत्मविश्वास देखाउने, अवसर समाउने र सम्पूर्ण ब्रह्माण्डमा नेपाली महिलाहरूको असीम क्षमता उजागर गर्ने प्लेटफर्म हो ।’। यो वर्ष प्रतियोगिता आठ भागमा आधारित रियालिटी टिभी शो को रूपमा प्रस्तुत गरिनेछ । यस माध्यमबाट दर्शकहरूले प्रतियोगीहरूको यात्रा, चुनौती र परिवर्तनलाई नजिकबाट अनुभव गर्न सक्नेछन् । दर्ता प्रक्रिया जेठ १५ देखि असार १५सम्म खुला रहनेछ । इच्छुक सहभागिहरूले खल्ती एप, मिस युनिभर्स नेपालको वेबसाइट वा सोसल मिडिया प्लेटफर्म मार्फत दर्ता गर्न सक्नेछन् । सहभागी महिला कम्तीमा १८ वर्ष उमेर पुगेको र ंप्लस टु वा सो सरहको शैक्षिक योग्यताप्राप्त गरेको हुनुपर्नेछ । प्रतियोगिता समावेशी मूल्यमा आधारित रहेकाले उचाइ, तौल वा वैवाहिकस्थितिमा कुनै प्रतिबन्ध नराखिएको आयोजकले जानकारी दिएको छ । नेपाली नागरिकसँगै गैरआवासीय नेपाली महिलाहरूले पनि प्रतियोगितामा सहभागिता जनाउन पाउनेछन् । कार्यक्रममामिस युनिभर्स नेपाल २०२५ सम्पदा घिमिरे, अन्तर्राष्ट्रिय श्रम संगठन नेपालका देश निर्देशक नुमान ओजकान, मिस युनिभर्स राष्ट्रिय निर्देशक सङ्गीता पुरी, कोरियोग्राफर दिक्पाल कार्की तथा मिस युनिर्भ नेपालकी अध्यक्ष साबी पुरीको विशेष उपस्थिति रहेको थियो ।प्रतियोगिताका टप प्रतिस्पर्धीहरूले साउन महिनामा २५ दिने इन्टेन्सिभ ट्रेनिङ प्राप्त गर्नेछन् भने भदौमा क्लोज क्याम्प सञ्चालन हुनेछ । ग्रान्डफिनाले भदौमा आयोजना गरिनेछ । मिस युनिभर्स नेपालले यस वर्ष समाजसेवा र सामाजिक कल्याणका क्षेत्रमा अन्तर्राष्ट्रिय श्रम संगठनसँग सहकार्य गर्ने घोषणा समेत गरेको छ । "
‘जन्ते बाख्रो’ खुवाउने मौलिक चलचित्रको ट्रेलर सार्वजनिक,"काठमाडौं, १३ जेठ । देशको कला, संस्कृति र संस्कारको जीवन्त चित्रण गर्ने सशक्त माध्यममध्येको एक चलचित्रमार्फत हाम्रो सामाजिक मूल्यमान्यता, रीतिरिवाज, आदर्श र जीवनशैलीलाई उजागर गर्ने क्रम देखिएको छ । यसै सन्दर्भमा ‘पार्टी प्यालेस’ केन्द्रित विवाह भोजले बजार लिइरहको विद्यमान समयमा ग्रामीण जनजीवनसँग जोडिएको ‘जन्ते बाख्रो’ खुवाउने परम्परामा आधारित चलिचित्र निर्माण भएको छ । निर्देशक सिमोश सुनुवारले नेपालको ग्रामीण समुदायमा प्रचलित कथावस्तुमा आधारित भई ‘जन्ते बाख्रो’ चलचित्र तयार गरेका हुन् । उक्त चलचित्रको श्रव्यदृश्य (ट्रेलर) सार्वजनिक गर्दै विवाहमा बेहुलाका तर्फबाट जन्ती गएका पाहुनालाई बेहुली पक्षले बारी वा खुला ठाउँमा खुवाउने भोज संस्कारलाई चलचित्रमा प्रस्तुत गरिएको निर्देशक सुनुवारले स्पष्ट पारे । “भुइँमा लहरै बसेका जन्तीलाई टपरी र दुनामा भोज खुवाउने यो मौलिक परम्परा अहिले गाउँघरबाट हराउँदै गएको छ । लोप हुन लागेको यही सुन्दर र जीवन्त परम्परालाई ‘जन्ते बाख्रो’मार्फत दृश्यमा दस्तावेजीकरण गर्ने उद्देश्यसहित चलचित्र तयार पारेको छु । ग्रामीण क्षेत्रको मौलिक चालचलनलाई समेटेर चलचित्रको विषयवस्तु अगाडि बढेको छ । यसमा अन्य चलचित्र झैँ दर्शकले प्रशस्तै मनोरञ्जन प्राप्त गर्नुहुने विश्वास लिएको छु ।”। चलचित्रमा नेपाली ग्रामीण जीवनशैली र परम्परालाई रमाइलो ढङ्गले प्रस्तुत गरेकाले हाम्रा नयाँ पुस्ताका लागि मनोरञ्जनसहति जानकारी प्राप्त हुने उनले बताए । चलचित्रमा अभिनेता सौगात मल्ल, आशिफ शाह, गरिमा पन्त, रमा थपलिया, लोकेन्द्र लेखक, कमल देवकोटा, विशाल पहाडी, रुशा न्यौपाने, कुसुम शर्मा, स्नेहा जोशी, समापिका गौतमलगायत कलाकारले अभिनय गरेका छन् । लेखक प्रदीप भारद्वाजले कथा, पटकथा र संवाद लेखेको चलचित्रलाई सन्तोष गौतमले निर्माण गरेका हुन् । लेखक भारद्वाजले नेपाली चलचित्रमा मनोरञ्जनसँगै संस्कृति र परम्परालाई जोड्ने माध्यम चलचित्र ‘जन्ते बाख्रो’ बनेको बताए । “हामीले चलचित्रमार्फत आफ्नो कला, संस्कृति र परम्परालाई नयाँ पुस्तामाझ परिचित गराउनु पर्छ । सोही कारण मैले ती तथ्यलाई समेटेर चलचित्रका लागि कथावस्तु तयार गर्ने प्रयास गरेको छु । यो हामी चलचित्रकर्मीको कर्तव्य पनि हो”, लेखक भारद्वाजले भने । उनले श्रव्यदृश्य (ट्रेलर) अगाडि सार्वजनिक गरिएका गीतहरू ‘मुकु मुकु म्या’, ‘घामै राजा’ र ‘अङ्गुरको झुप्पो’ लाई दर्शकले रुचाएका जानकारी दिए । काठमाडौँ उपत्यकाको काठ क्षेत्रसहित आसपासका गाउँवस्तीमा छायाङ्कन गरिएको सो चलचित्र आगामी जेठ २३ गतेदेखि प्रदर्शन हुने बताइएको छ । "
यसवर्षको आभास साहित्य सम्मान समाचोलक बानियाँलाई,"काठमाडौं, १३ जेठ । आभास साहित्य कोषले २०८१ सालको आभास साहित्य सम्मान समालोचक राजकुमार बानियाँलाई प्रदान गर्ने भएको छ । यसैगरी, आभास उत्कृष्ट साहित्य पुरस्कार, २०८१ ‘अर्हत्’ उपन्यासका लागि आख्यानकार शैलेन्द्र अधिकारीलाई प्रदान गरिने निर्णय भएको कोषका संयोजक बालकृष्ण श्रेष्ठले जानकारी दिए । यसअघि यो पुरस्कार ‘दुङाल’ उपन्यासका लागि आख्यानकार मालिका केशरी (प्रकाशकुमार श्रेष्ठ)लाई प्रदान गरिएको थियो । "
यमसँग दोस्रो सहकार्य गर्दै दयाहाङ,"काठमाडौं, १२ जेठ । चलचित्र ‘मिरमिरे’मा दयाहाङ राई अनुबन्ध भएका छन् । ‘मिरमिरे’को मुख्य भूमिकामा दयाहाङ अनुबन्ध भएका हुन् । चलचित्र ‘कार्साङ’ फेम्ड निर्देशक यम शेर्पाको दोस्रो निर्देशनका रुपमा शेर्पाले नयाँ वर्ष २०८२ को अवसर पारेर थिम पोस्टर सार्वजनिक गर्दै यही वर्ष चलचित्र रिलिजको घोषणा गरेका थिए । ‘हामीले अहिलेका पहिलो रोजाइका अभिनेतालाई मिरमिरेमा अनुबन्ध गरेका छौँ । यो हाम्रो दोस्रो सहकार्य हो,’ निर्देशक शेर्पाले भने, स्टोरी पिच गर्दा मन परेपछि हाम्रो सहकार्य सम्भव भएको हो । अर्को सोसल ड्रामा लिएर हामी आउँदै छौँ ।’। ‘मिरमिरे’को लाइनअप बलियो हुने उनको भनाइ छ । अन्य कलाकार को–को हुने त्यो भने उनले खुलाएका छैनन् । यार्सा फिल्म्सको प्रस्तुति रहने चलचित्रले ग्रामीण परिवेशको सामाजिक कथा भन्नेछ । थिम पोस्टरमा एक महिला र एक पुरुष पात्र छन् । उनीहरू मिरमिरे बिहानीमा सूर्यको कलिलो किरणको स्पर्शमा उभिएर सूर्यतर्फ फर्किरहेका देखिएको थियो । निमु शेर्पा, छोङ्बा लामा शेर्पा र आङ्छिरिङ शेर्पा निर्माता रहेको ‘मिरमिरे’का सहनिर्माता गोविन्द बोहरा र ईश्वर श्रेष्ठ हुन् । यो चलचित्रको कार्यकारी निर्मातामा रोहित कट्टेल रहेका छन् । "
खेम सेन्चुरी र सुनितामी परियारको गीत ‘लाजको पर्दा’मा पल शाह,"काठमाडौं, ११ जेठ । गायक खेम सेन्चुरी र गायिका सुनितामी परियार स्वर रहेको म्युजिक भिडियो ‘लाजको पर्दा’ सार्वजनिक भएको छ । हालै सार्वजनिक भएको प्रेमील म्युजिक भिडियोमा ‘लाजको पर्दा’मा अभिनेता पल शाह, जुना विश्वकर्मा लगायत कलाकारहरुको अभिनय देख्न सकिन्छ । बिमल कौशलको शब्द रहेको गीतमा हाकिम सुनारको संगीत रहेको छ भने बिमल छिनालले गीतको मिक्सिङ र मास्टरिङ गरेका छन् । विक्रम चौहानको निर्देशन गरेको म्युजिक भिडियो ‘लाजको पर्दा’ सुनितामी परियारको युट्युब च्यानलबाट सार्वजनिक गरिएको हो । "
अन्तर्राष्ट्रिय फिल्म फेस्टिभलमा सहभागी हुन जापान उडे पिताम्बर र रंगीसहितको टिम,"काठमाडौं, १० जेठ । ‘जिन्सेओ एरिगाटो इन्टरनेशनल फिल्म फेस्टिभल २०२५’मा सहभागी हुनका लागि अभिनेता सौगात मल्ल, अनुपविक्रम शाही, कृषा चौलागाइँसहित सलोन बस्नेत जापान प्रस्तान गरेका छन् । उनीहरु यही मे २५ मा इन्टरनेशनल फिल्म फेस्टिभलमा सहभागी हुन जापान प्रस्तान गरेका हुन् । जापानमा नेपाली फिल्म वितरण गर्दै आएको युना इन्टरटेन्मेन्टले ‘जिन्सेओ एरिगाटो इन्टरनेशनल फिल्म फेस्टिभल २०२५’को नोमिनेसनमा एक्सन विधामा फिल्म ‘पिताम्बर’बाट बेस्ट एक्टरमा सौगात मल्ल, ब्रेक थ्र पर्फमेन्स अनुपविक्रम शाही र बेस्ट निर्देशक कृषा चौलागाई नोमिनेसनमा परेका छन् । अभिनेता सौगात मल्लको यस फिल्ममा दर्शकले एक्सन मन पराएका थिए । जापान जानुअघि सौगातले यो अवार्ड कार्यक्रममा सहभागी हुन पाउँदा अत्यन्त खुशी लागेको बताए । हलमा प्रदर्शनरत फिल्म पिताम्बरकी निर्देशक कृषा चौलागाइँले यो आफ्नो सफलता भएको बताएकी छन् । नेपालमा एक्सन जनराको यो खालको मेकिङमा निर्देशक कृषाले आँट गरेको भन्दैले धेरैले प्रशंसा गरेका छन् । उनको निर्देशकीय कलालाई दर्शकले मन पराएका छन् । उनले यसअघि फिल्म ‘ऐंचो पैंचो’ निर्देशन गरेकी थिइन् । जुन फिल्म समीक्षात्मक हिसावले समेत सफल भएको थियो । निर्माता हुँदै निर्देशनमा हात हालेकी कृषाले पछिल्लो फिल्म ‘पिताम्बर’मा चलेका कलाकार राखेर नै निर्देशनमा होमिएकी हन् । जुन फिल्म सफल रुपमा अहिले पनि हलमा चलिरहेको छ । यता फिल्म ‘रंगी’बाट सलोन बस्नेत बेस्ट एक्टरमा नोमिनेसनमा परेपछि कार्यक्रममा सहभागी हुन जापान उडेका हुन् । फेस्टिभलमा विभिन्न देशका फिल्महरू समावेश हुनेछन् । युना इन्टरटेन्मेन्टले जापानमा नेपाली फिल्म वितरण गर्दै आएको छ । युना इन्टरटेन्टमेन्टका प्रमुख उज्ज्वल गुरागाई हुन् । उनले यस फेस्टिभलको मुख्य सहभागि गर्नुको कारण नेपाली फिल्मको बजारलाई देश तथा विदेशमा अझ विस्तार गर्नु रहेको बताए । कुराकानीका क्रममा उनले भने, ‘नेपाली फिल्मलाई अन्तर्राष्ट्रियस्तरमा पुर्‍याउन सघाउन पुर्‍याउने छ भन्नेमा विश्वास हाम्रो टिमले लिएको छ ।’। उनका अनुसार यो फेस्टिभल नेपाली फिल्महरूको ऐतिहासिक सफलता हुनेछ । जापानमा नेपाली फिल्मलाई अधिकार लिएर प्रदर्शन तथा प्रचारप्रसारमा युना इन्टरटेन्मेन्ट र उज्ज्वल गुरागाईंको नेतृत्वले गर्दै आएको छ । यस फेस्टिभलको पुरस्कार वितरण समारोह मे २५, २०२५ साँझ ५ बजे जापानको मेनिकन कला र संस्कृति मेमोरियल फाउन्डेसन (मुख्य थिएटर आओइ) नागोयामा गरिनेछ । "
अभिनेता मुकुल देवको ५४ वर्षको उमेरमा निधन,"काठमाडौं, १० जेठ । बलिउड अभिनेता मुकुल देवको ५४ वर्षको उमेरमा निधन भएको छ । मुकुल केही समयदेखि बिरामी थिए । उनी हालै आईसीयूमा भर्ना भएका थिए । यद्यपि, उनको मृत्युको कारण अहिलेसम्म खुल्न नसकेको भारतीय सञ्चारमाध्यमहरुले जनाएका छन् । मुकुल हिन्दी, पञ्जाबी र दक्षिणी फिल्ममा चर्चित थिए । मुकुल देवको अचानक निधनले उनका फ्यानहरू पनि स्तब्ध भएका छन् । सामाजिक सञ्जालमार्फत उनलाई श्रद्धाञ्जली दिइरहेका छन् । "
षट्कोण आर्ट्सको नयाँ फिल्म ‘लालीबजार’को पोस्टर सार्वजनिक,"काठमाडौं, १० जेठ । ‘जात्रा’ शृङ्खलामार्फत स्थापित भएको ब्यानर षट्कोण आर्ट्सले नयाँ फिल्म ‘लालीबजार’ घोषणा गरेको छ । ‘जात्रा’, ‘जात्रै जात्रा’, ‘महापुरुष’ र ‘महाजात्रा’ निर्माण गरेर दर्शक र प्रदर्शकको विश्वास जितिसकेको ब्यानरले पहिलोपटक बाहिरी निर्देशकसँग काम गर्न लागेको हो । फिल्मका लेखक तथा निर्देशक यम थापा रहेका छन् । फिल्मलाई रवीन्द्रसिंह बानियाँ र म्याक्स दीपेस खत्रीले निर्माण गर्दैछन् भने यस फिल्मका कार्यकारी निर्माता प्रदीप भट्टराई हुन् । निर्माता बानियाँले षट्कोण आर्ट्सले स्क्रीप्टकै खोजीको क्रममा निर्देशक थापासँग सहकार्यको सुरुआत भएको बताए । उनले भने, ‘हामी अन्य लेखक तथा निर्देशकसँग सहकार्य गर्न छलफलमा थियौँ । राम्रो कथा दर्शकसम्म जानबाट बञ्चित नहोस् भनेर हामीले केही लेखक तथा निर्देशकसँग सहकार्यका लागि छलफल गरेका थियौँ । सोही क्रममा निर्देशक थापाले पठाउनु भएको स्क्रीप्टले हामीलाई आकर्षित गर्‍यो । उहाँले स्क्रीप्ट लिएर काम गर्नुस् भन्नुभएको थियो तर हामीले नै निर्देशन गर्न आग्रह गर्‍यौँ ।’। निर्माता बानियाँले फिल्म घोषणासँगै रोयल भीमसेन (ट्राइडेन्ट कन्सेप्ट)ले तयार पारेको ‘मिनिमल पोस्टर’ पनि सार्वजनिक गरेका छन् । जहाँ कलाकारको अनुहार नराखी पात्रको परिचय दिइएको छ । ‘लालीबजार’ का लागि तयार गरिएको कन्सेप्चुअल मिनिमल पोस्टरमा शीर्षकको अक्षर विन्यासमा एक प्रकारको खस्रोपन र विशेष बनावट देखिन्छ, जहाँ रातो थोप्लालाई टिकुलीको रूपमा प्रस्तुत गरिएको छ । यसले शीर्षकमा नै कुनै द्वन्द्व वा कथा लुकेको सङ्केत गर्दछ । एक पुरानो परम्परागत चुरालाई फूलको बुट्टासहित गोलो आकारमा स्केच गरिएको छ । यो गोलाकार चुराभित्र, एउटा चम्किलो रातो लिपस्टिक ठाडो अवस्थामा रहेको छ भने एउटा गोली तेर्सो परेर लडिरहेको देखिन्छ । भीमसेनका अनुसार यी तत्वहरूको संयोजनले गहिरो लुकेको अर्थ बोकेको छ र चुराको गोलाबाट बाहिरतिर उडिरहेका चराहरूले आशा र स्वतन्त्रताको अनुभूति दिलाउँछन् । ‘लालीबजार’का लागि कलाकार छनोट प्रक्रियामा रहेको निर्माता बानियाँले जानकारी दिएका छन् । उनले आगामी दसैँ लगत्तै चलचित्रको छायाङ्कन गरिने जानकारी दिए । षट्कोण आर्ट्स एकल निर्माता भएर निर्माण गरिरहेको ‘लालीबजार’ पाँचौं फिल्म हो । यसबाहेक ‘टल्कजङ्ग भर्सेस टुल्के’, ‘डाकिनी’, ‘सुपर मङ्क’ लगायतका फिल्ममा अन्य व्यानरसँग सहकार्य गरेको छ । "
"पुष्प खड्का ‘महाराजधिराज’मा अनुबन्ध, स्टारकास्ट थप बलियो","काठमाडौं, ८ जेठ । नेपाली चलचित्र ‘महाराजधिराज’मा अभिनेता पुष्प खड्का पनि जोडिएका छन् । केही समयदेखि ठूलो पर्दामा अनुपस्थित रहेका पुष्प यस चलचित्रमार्फत देखिन लागेका हुन् । स्टारकास्टको अनुबन्ध गर्ने क्रमलाई निरन्तरता दिँदै ‘महाराजधिराज’ टिमले पुष्पलाई आइतबार अनुबन्ध गरेको हो । अहिले सम्म सार्वजनिक स्टारकास्टलाई हेर्दा ‘महाराजधिराज’ फरक स्वादको कथावस्तुमा आधारित हुने संकेत देखिएको छ, जहाँ पुराना र नयाँ पुस्ताका कलाकारहरूको सशक्त मिश्रण देख्न सकिनेछ । अभिनेता पुष्प ‘महाराजधिराज’मा आफ्नो भूमिका विशेष र महत्वपूर्ण रहेको बताउँदै निकै उत्साहित देखिएका छन् । उनले यस सिनेमाले आफूलाई नयाँ उचाइ दिने विश्वास व्यक्त गरेका छन् । ‘महाराजधिराज’मा आर्यन सिक्देल, रमेश उप्रेती र पल शाह यसअघि नै अनुबन्ध भइसकेका छन् । नायिकामा वर्षा राउत र वर्षा शिवाकोटी फाइनल भएका छन् । ‘महाराजधिराज’लाई परिच्छेद सेनले निर्देशन गर्दैछन् । ‘महाराजधिराज’को पोस्टर यसअघि नै रिलिज भइसकेको छ । यो चलचित्रमा निर्देशक सेन स्वयंको लेखन रहेको छ । उनले यसअघि निर्देशन गरेको सिनेमा ‘प्रेमगञ्ज’ समीक्षात्मक रुपमा अब्बल ठहरिएको थियो । छत्रेश्वर म्यानेजमेन्ट प्रालिको ब्यानरमा निर्माण हुने ‘महाराजधिराज’का प्रस्तुतकर्ता विराज विष्ट हुन् । उनले यसअघि ‘बुलाकी’ निर्माण गरेका थिए, जसले राष्ट्रिय अवार्ड समेत जितेको थियो । चलचित्रका निर्मातामा टोपेन्द्र विष्ट, चक्रबहादुर केसी र रवि खड्का छन् । ‘महाराजधिराज’ आगामी फूलपातीमा देशभर प्रदर्शनमा आउने तयारीमा छ । "
प्रदर्शनरत चलचित्र ‘के घर के डेराः घर नं २’को ट्रेलर ट्रेन्डिङमा,"काठमाडौं, ८ जेठ । शुक्रबार रिलिज भएको चलचित्र ‘के घर के डेराः घर नं २’को ट्रेलर ट्रेन्डिङमा आएको छ । ट्रेलर युट्युब ट्रेन्डिङको मुभी सेक्सनको ५ नम्बर ट्रेन्डिङमा छ । सिनेमा रिलिजसँगै ट्रेलर ट्रेन्डिङमा आइपुगेको हो । चलचित्र सकारात्मक वर्ड अफ माउथसँगै प्रदर्शनरत छ । अफ टाइमका शो मा पनि दर्शकको राम्रो साथ सिनेमाले पाएको छ । “दिन प्रतिदिन दर्शकको अकुपेन्सी बढ्दै गएको छ । हाम्रो चलचित्रको जनरा र विषय अनुसार दर्शकको साथ पाउँदै गएको छ,” वितरक करण श्रेष्ठले भने । चलचित्रको कथा सँगै अभिनयको दर्शकले तारिफ गरिरहेको निर्माणपक्षले दाबी गरेको छ । सिनेमाको कथा साहित्यकार बुद्धि सागरले लेखेका हुन् । दीपेन्द्र के खनालको निर्देशन रहेको चलचित्रमा खगेन्द्र लामिछाने, निश्चल बस्नेत, आर्यन सिग्देल, केकी अधिकारी, उपासना सिंह ठकुरी, प्रकाश घिमिरे, श्रृजना नापित, संजोग रसाइली, रुविना घिमिरे, सुरज विष्टलगायत कलाकारलगायतको अभिनय रहेको छ । ‘के घर के डेराः घर नं २’ चलचित्र एप्पल इन्टरटेन्मेन्ट, ए प्लस इन्टरटेन्मेन्ट तथा नटराज क्रिएसनको प्रस्तुतिमा निर्माण भएको हो । कृष्णबहादुर थापाको सिनेमामा छायांकन रहेको ‘के घर के डेराः घर नं २’को कार्यकारी निर्माताको रूपमा युवराज कार्की छन् । निर्माताका रूपमा नकिम उद्दिन, शरद श्रेष्ठ र किरण महर्जन रहेका छन् । "
चलचित्र ‘बाउ भर्सेस छोरा’ बनाउँदै ‘होस्टेल ३’ टिम,"काठमाडौं, ७ जेठ । नेपाली चलचित्र ‘होस्टेल ३’को सफलतापछि सोही टिमले फेरि नयाँ कथा लिएर चलचित्र बनाउने घोषणा गरेको छ । चलचित्र टिमले बुधवार बिहान ‘बाउ भर्सेस छोरा’ शीर्षकमा नयाँ चलचित्र घोषणा बनाउने घोषणा गरेको हो । जसलाई सम्मान इन्टरटेन्मेन्टले निर्माण गर्दैछ । यस चलचित्रले पुस्तान्तरण अर्थात् दुई पुस्ताबीचको सोच, मूल्य, मान्यता र व्यवहारको टकराबलाई केन्द्रमा राखेर निर्माण हुने निर्देशक सशान कँडेलले जानकारी दिए । चलचित्रको घोषणामा प्रयोग गरिएको टाइटल डिजाइनमा दुई फरक पुस्ताका सोचलाई ‘एक्स जेनेरेशन’ र ‘जेट छोरा’ भनेर चित्रण गरिएको छ, जसको डिजाइन रोयल भीमसेनले गरेका हुन् । नेपाली समाजमा बढ्दो पुस्तागत द्वन्द्व र नयाँ पुस्ताले भोगिरहेको दुव्र्यसनको यथार्थतालाई पर्दामा उतार्न लागिएको लेखक माधव शर्माले बताए । चलचित्रले बाउ र छोराबीचको भौतिक दूरी मात्र नभई सोच, व्यवहार, दृष्टिकोण र जीवनप्रतिको बुझाइमा आएको अन्तरलाई केन्द्रमा राखेको उनले बताए । यसअघि ‘होस्टेल ३’ माधव शर्माको लेखन र सशान कँडेलको निर्देशनमा बनेको थियो, जसले प्रदर्शनको ५१ दिन पूरा गरेको थियो । ‘बाउ भर्सेस छोरा’को थप विवरण, कलाकार चयन, छायाङ्कन सुरु हुने मिति र प्रदर्शन समयबारे निर्माण टिमले चाँडै जानकारी दिने बताइएको छ । यस चलचित्रका कार्यकारी निर्माता शङ्कर कोइराला हुन् । चलचित्रको स्क्रिप्टको अन्तिम चरणमा काम भइरहेको जनाइएको छ । "
मुस्ताङमा सर्वाधिक लागतको हलिउड फिल्म ‘टासी’को छायांकन सुरु,"काठमाडौं, ६ जेठ । बलिउड फिल्म ‘खुदा गवाह’ छायांकनपछि विश्वका फिल्मकर्मीहरुको नजरमा परेको नेपालको मुस्ताङमा सबैभन्दा ठुलो लागतको हलिउड फिल्म ‘टासी’को सोमबारदेखि छायांकन सुरु भएको छ । पहिलो सरगमाथा आरोही तेन्जिङ नोर्गे शेर्पाको जीवन कथामा आधारित ‘टाँसी’को छायांकन सोमबारदेखि मुस्ताङका विभिन्न स्थानमा भइरहेको हो । अमेरिकी प्रविधि कम्पनी एप्पलले ‘टासी’ निर्माण गर्न लागेको हो । स्थानीय सहजकर्ता पाल्गेन गुरुङका अनुसार हलिउड, बलिउड र नेपाली प्राविधिक तथा अन्य जनशक्ति सम्मिलित फिल्म टोली अहिले मुस्ताङमा सक्रिय छन् । करिब एक महिनासम्म फिल्म सुटिङ हुनेछ । ‘करिव तीन–चार सयको हाराहारीमा निर्माण टोली र जनशक्ति सक्रिय छन् । डेढसय जति सानाठूला गाडीहरु आएका छन् । शौचालय, बाथरुम, किचन र सुत्ने समेतको व्यवस्था भएका सवारी साधन पनि मुस्ताङ आइपुगेका छन्,’ गुरुङले भने । ‘मुस्ताङमा सडक पूर्वाधार र सुविधा सम्पन्न होटल तथा रिसोर्टहरु खुलेपछि यो सबैभन्दा ठूलो फिल्मको टोली आएको हो । यसले स्थानीय स्तरमा डेढसय बढीलाई रोजगारी मिलेको छ । मुस्ताङवासीलाई उत्साहित बनाएको छ । होटलहरु भरिभराउ भएका छन् र रेष्टुरेन्टमा कारोबार बढेको छ,’ गुरुङले भने । सन् १९५३ मा आरोही शेर्पाको नेतृत्वमा सर्वोच्च शिखर सगरमाथा आरोह गरेका थिए । सोही कथावस्तुलाई लिएर मुस्ताङमा फिल्म ‘टासी’को छायांकन भइरहेको हो । मुस्ताङको जोमसोम र पुथाङ एअरपोर्टका करिव दुई दर्जन होटलहरु एक महिनाका लागि अंग्रिम बुकिङ भइसकेको गुरुङले जानकारी दिए । सोमबार र मंगलबार टोलीले घरपझोङ गाउँपालिकाका विभिन्न स्थानमा छायांकन गरिरहेको बताए । फिल्म निर्माण टोली कुछ्प तेरङ्गा गुम्बा, थासाङ गाउँपालिकाको बोक्सी खोला, वारागुङ मुक्तिक्षेत्रको पुराङ,झारकोट, धार्काजुङ, फल्याक खेलमैदान, लुप्रापास साथै उपल्लो मुस्ताङसम्मका स्थानहरुमा छायांकन गर्ने योजना छ,’ उनले भने । आरोही तेन्जिङ नोर्गे शेर्पाको हिमाल आरोहरण, हिमाली सभ्यता, जैविक विविधतालगायत परिदृष्य फिल्म ‘टासी’मा समेटिने निर्माण टिमको योजना छ । वेडनेस आउटडोर कम्पनीले छायांकनका लागि स्थानीय तहसँग यसअघि नै शुल्क बुझाएर अनुमति लिइसहेको छ ।
पछिल्लो समय मुस्ताङ पर्यटन मात्र नभइ ठूला विदेशी एवम स्वदेशी फिल्म, सर्ट मुभि, म्युजिक भिडियो र डकुमेन्ट्रीका लागि अब्बल गन्तब्य बन्दै गइरहेको छ । अनुमति लिनै हैरानी। यता, पहिलो सगरमाथा आरोही तेन्जिङ नोर्गे शेर्पा र एड्मण्ड हिलारीको वायोपिक फिल्म ‘टासी’ले निवेदन दिएको ७८ दिनपछि नेपालमा छांयाकनका लागि अनुमति पाएको थियो । अनुमतिका लागि आवेदन दिएको करिब अढाइ महिनापछि संचार तथा सूचना प्रविधि मन्त्रालयबाट टासीले अनुमति पाएको थियो । अन्तर्राष्ट्रिय स्तरमा रिलिज हुने फिल्म नेपालमा छायाकन हुन लागेको ठूलो लगानीको फिल्म हो । अन्तर्राष्ट्रिय ख्याती कमाएका भारतीय निर्माता प्रभास सहनीको लोकल कम्पनी वाइल्डरनेस आउट डुअर्स कम्पनीले नेपालका काठमाडौं, मुस्ताङ, जोमसोम, तनहुँ, बन्दीपुर, सोलुखुम्बुलगायतका स्थानमा फिल्म छायांकन गर्नेगरी अनुमति दिइएको हो । कम्पनीले विभिन्न प्रक्रियाहरु पूरा नगरेको भन्दै अनुमति प्रदान गर्न मन्त्रालयले लामो समयसम्म अड्काएर राखेको थियो । थोमस विलियम हिडल्स्टन र गेन्डेन फुन्टसोकको अभिनय रहने यो फिल्म नेपालमा छायांकन भएर रिलिज भएमा नेपालको पर्यटनमा ठूलो योगदान पुग्ने अनुमान गरिएको छ । जेनिफर पीडोमको निर्देशनमा बन्ने फिल्ममा अभिनयका लागि विदेशी कलाकार नेपाल आएका हुन् । फिल्मको निर्माण ओस्कार विजेता फिल्म ‘द किङ्स स्पिच’को निर्माता कम्पनी सी–स फिल्म्स गरिरहेको हो । सम्पूर्ण कागजात पुरा गरेर २०८१ माघ अन्तिम साता सञ्चार तथा सूचना प्रविधि मन्त्रालयमा अनुमतिका लागि निवेदन दिएको थियो । तर २०८२ को वैशाख १७ गते दिउसो मात्र फिल्मले अनुमति पाएको थियो । विभिन्न झन्झटिलो प्रक्रिया देखाएर मन्त्रालयले छायांकनको अघिल्लो दिनमात्र अनुमति प्रदान गरेकाले समयसीमाभित्र काम सक्न निर्माण टीमलाई कठिनाइ पर्ने गुनासो गर्दै आइरहेको छ । "
चलचित्र ‘द ब्ल्यू लाइट’ निर्माणको घोषणा,"काठमाडौं, ६ जेठ । चलचित्र ‘द ब्ल्यू लाइट’ निर्माणको घोषणा गरिएको छ । मंगलबार निर्माणपक्षले थिम पोस्टर सार्वजनिक गर्दै चलचित्र निर्माणको घोषणा गरेको हो । ‘द ब्ल्यू लाइट’लाई बलिराम चौहानले निर्देशन गर्नेछन् । चौहान अहिलेको प्रतिक्षित चलचित्र ‘बलिदान’को लेखक तथा मुख्य सहायक निर्देशक हुन् । चौहानको यो डेब्यु निर्देशन हो । स्काइफल पिक्चर्सको प्रस्तुति रहने ‘द ब्ल्यू लाइट’को को–प्रोडुसरको रुपमा रमन ग्रे रहनेछन् । ‘द ब्ल्यू लाइट’लाई नरेन्द्र मैनालीले खिच्नेछन् । ‘द ब्ल्यू लाइट’ सन् २०२५ भित्रै रिलिज हुने निर्देशक चौहानले बताएका छन् । चलचित्रको थिम पोस्टरमा नामजस्तै निलो कलरको बीचमा एक बालिका उभिएकी छन् । उनको शरीरको कम्मरदेखि माथिको पछिल्लो भाग देखिन्छ । जुङरुङ्ग कपाल छ । उनको अगाडि निलो कलर छ । निलो बादलजस्तो पनि देखिन्छ । बालिकाको गेटअप र अवस्था हेर्दा उनी विछिप्त हुन् कि भन्ने सामान्य अनुमान लगाउन सकिन्छ । तर, प्रष्ट छैन । निर्देशकले थिम पोस्टरले भन्न खोजेको के हो, चलचित्रको कथा के हो प्रष्ट पारेका छैनन् । उनले कलाकारबारे पनि केही जानकारी दिएका छैनन् । केही समयपछि कलाकारको लाइनअप सार्वजनिक गर्ने निर्देशक चौहानले बताएका छन् । “हामी विस्तारै चलचित्रबारे थप जानकारी दिँदै जानेछौँ । कलाकारका लागि पनि केहीसँग कुरा भइरहेको छ, फाइनल भएपछि जानकारी दिन आउने छौँ,” निर्देशक चौहानले भने, “अहिले बनारमा नाम चलेका प्रमुख कलाकारहरू नै हाम्रो सिनेमामा हुनुहुनेछ ।”। "
‘रोल्पाः टुरिजम् फर पिस’ फोटो प्रदर्शनी सुरु,"काठमाडौं, ६ जेठ । ‘रोल्पाः टुरिजम् फर पिस’ फोटो प्रदर्शनी सुरु भएको छ । नयाँ बानेश्वरस्थित एनबी सेन्टरमा रहेको उमोजा कफीमा सोमबारबाट प्रदर्शनी सुरु भएको हो । रोल्पाका धार्मिक, सांस्कृति तथा पर्यटकीयस्थलको प्रवर्द्धन गर्ने उद्देश्यसहित पर्यटन प्रवर्द्धन मञ्च नेपालले आयोजना गरेको प्रदर्शनी पूर्वमन्त्री वर्षमान पुन ‘अनन्त’ले उद्घाटन गरको छन् । पूर्वमन्त्री पुन प्रमुख अतिथि रहेको प्रदर्शनी उद्घाटन समारोहको विशेष अतिथिमा ट्रेकिङ एजेन्सी एसोसिएसन अफ नेपाल (टान)का अध्यक्ष सागर पाण्डे रहेका थिए । कार्यक्रममा रोल्पाबाट आएर काठमाडौंमा बसोबास गरिरहेका विभिन्न क्षेत्रमा आवद्ध व्यक्तिहरु तथा कलाकार, पत्रकार, पर्यटनकर्मी, साहित्यकारलगायतको उपस्थित रहेको थियो । प्रदर्शनीमा फोटो पत्रकार पृथ्वी पुन (बल्कुराम)ले खिचेका रोल्पाको कला, संस्कृति, पर्यटन र इतिहास झल्काउने ३० भन्दा बढी फोटोहरु प्रदर्शनीमा राखिएको छ । साहित्यकार सुमन थापा ‘संगम’ले सञ्चालन गरेको उद्घाटन समारोहमा स्वागत मन्तव्यमार्फत वरिष्ठ पर्यटन पत्रकार अमृत भादगाउँलेले फोटो प्रदर्शनीबारे जानकारी दिएका थिए । त्यसपछि सम्बोधन गरेका टानका अध्यक्ष पाण्डले प्रदर्शनी सफलताको शुभकामना दिए । प्रमुख अतिथि पुनले रोल्पा विगतमा ‘राजनीतिक द्धन्द्धको केन्द्र’ भनेर चिनिने गरेकोमा अहिले आर्थिक हिसाबले उत्पादन र प्रवर्द्धनको केन्द्रको रुपमा विकास गर्ने कोसिस गरिरहेको उल्लेख गर्दै भने, ‘आर्थिक उत्पादन रोजगारी सिर्जनाको एउटा महोत्वपूर्ण क्षेत्र पर्यटन हो। पर्यटन प्रवर्द्धन गर्ने उद्देश्यले क्षेत्रका फोटो संकलनहरु यहाँ प्रदर्शनीमा आएका छन् । मलाई खुसी लागेको छ ।’। पुनले फोटो प्रदर्शनीले रोल्पाको पर्यटन विकासमा टेवा पुग्ने विश्वास व्यक्त गरे । त्यस्तै, फोटो पत्रकार बल्कुरामले संघीय राजधानी काठमाडौंमा आफूले खिचेका तस्वीरहरु देखाएर रोल्पाको पर्यटन प्रवद्र्धनमा थप टेवा पुर्‍याउने अवसर प्राप्त भएकोमा खुसी व्यक्त गरे । उनले उपस्थित सबैलाई धन्यवाद दिँदै एकपटक रोल्पामा घुम्न निम्तोसमेत दिए । प्रदर्शनी आगामी बुधबारसम्म जारी रहनेछ । प्रदर्शनी अवधिभर विभिन्न व्यक्तिहरुको उपस्थितिमा रोल्पाको पर्यटन विकासबारे चर्चा हुने आयोजक पर्यटन प्रवर्द्धन मञ्च नेपालले जानकारी दिएको छ । "
वर्षा राउत ‘महाराजधिराज’मा अनुबन्धित,"काठमाडौं, ५ जेठ । चलचित्र ‘महाराजधिराज’मा नायिका वर्षा राउत अनुबन्ध भएकी छन् । स्टारकास्टको अनुबन्ध गर्ने क्रमलाई निरन्तरता दिँदै ‘महाराजधिराज’ले राउतलाई अनुबन्ध गरेको हो । हालसम्मको कलाकारको लाइनअप हेर्दा ‘महाराजधिराज’मा स्टारकास्टको भीड लाग्ने देखिएको छ । ‘महाराजधिराज’मा नायिकामा वर्षा शिवाकोटी यसअघि नै अनुबन्ध भइसकेकी छन् । आर्यन सिक्देल, रमेश उप्रेती र पल शाह यसअघि नै अनुबन्ध भइसकेकी छन् । जयकिशन बस्नेतले पनि ‘महाराजधिराज’मा साइन गरिसकेका छन् । ‘महाराजधिराज’लाई परिच्छेद सेनले निर्देशन गर्दैछन् । ‘महाराजधिराज’को पोस्टर यसअघि नै रिलिज भइसकेको छ । यो चलचित्र फूलपातीमा प्रदर्शन हुनेछ । सिनेमामा निर्देशक सेन स्वयंको लेखन रहेको छ । उनले यसअघि निर्देशन गरेको सिनेमा ‘प्रेमगञ्ज’ समीक्षात्मक रुपमा अब्बल ठहरिएको थियो । छत्रेश्वर म्यानेजमेन्ट प्रालिको ब्यानरमा निर्माण हुने ‘महाराजधिराज’का प्रस्तुतकर्ता विराज बिष्ट हुन् । उनले यसअघि ‘बुलाकी’ निर्माण गरेका थिए, जसले राष्ट्रिय अवार्ड समेत जितेको थियो । सिनेमाको निर्मातामा टोपेन्द्र विष्ट, चक्रबहादुर केसी र रवि खड्का छन् । "
नोरा फतेहीको अँगालो पाएपछि प्रोसेसले भने– के चाहियो र योभन्दा,"काठमाडौं, ४ जेठ । काठमाडौंको बौद्धस्थित हयात होटलमा शनिबार आयोजित एक च्यारिटी कार्यक्रममा बलिउड अभिनेत्री नोरा फतेहीले आकर्षक नृत्य प्रस्तुति दिइन् । ‘ह्युमन रेस्पेक्ट नेपाल’ नामक संस्थाको सहयोगार्थ आयोजित कार्यक्रममा नोरासँगै नेपाली कलाकारहरू दुर्गेश थापा, तेरिया फौजा मगर, समर्पण लामा लगायतले पनि प्रस्तुति दिएका थिए । कार्यक्रमको दौरान नोराको नृत्य र गायनले सबैलाई मन्त्रमुग्ध बनायो, जसका कारण धेरै नेपाली कलाकार र दर्शकहरू पनि नाचे । यही क्रममा एक विशेष क्षण त्यतिबेला सिर्जना भयो जब नोराले भ्वाइस अफ नेपालका विजेता प्रोसेस पाण्डेलाई अँगालो हालिन् । यो अविस्मरणीय क्षणलाई प्रोसेसले आफ्नो टिकटकमा शेयर गरे । उनले भावुक हुँदै क्यापसनमा लेखे, ‘के चाहियो र योभन्दा…’ यो क्लिप अहिले सामाजिक सञ्जालमा भाइरल भइरहेको छ । कार्यक्रमको यो क्षण प्रोसेसका लागि अविस्मरणीय रह्यो, जहाँ प्रोसेसले आफ्नो नृत्य र लुक्सले सबैलाई प्रभावित पार्ने नोरा फतेहीको अँगालो पाए । "
काठमाडौं आइपुगिन् नोरा फतेही,"काठमाडौं, ३ जेठ । बलिउड अभिनेत्री तथा डान्सर नोरा फतेही शनिबार बिहान काठमाडौं आइपुगेकी छन् । त्रिभुवन अन्तर्राष्ट्रिय विमानस्थलमा उनलाई पञ्चेबाजाले स्वागत गरिएको थियो । काठमाडौं ओर्लिएसँगै सञ्चारकर्मीसँगको कुराकानीमा उनले पहिलोपटक नेपाल आउन पाउँदा खुसी लागेको बताइन् । फतेही बौद्धस्थित हायात ग्राउन्डमा आज साँझ हुने ‘नोरा फतेही लाइभ इन नेपाल’का लागि आएकी हुन् । वर्ल्ड वाइइ फिल्मस् नेटवर्क प्रालिको प्रस्तुतिमा आयोजना हुन लागेको यो कार्यक्रममा नोरालाई ल्याउन आयोजकले करिब ३ करोड खर्च गरेको बताइएको छ । अभिनेत्री फतेहीको नृत्य रहेको ‘दिलबर दिलबर’, ‘कुसु कुसु’, ‘ओ साकी साकी’, ‘नाच मेरी रानी’, ‘स्नेक डान्स’ लगायतका गीत लोकप्रिय छन् । कार्यक्रममा नोरासँगै केही नेपाली कलाकार र गायकगायिकाले पनि प्रस्तुति दिनेछन् । कार्यक्रममा दुर्गेश थापा, तेरिया मगर, द भ्वाईस अफ नेपालको चन्द्रकला राई लगायतले प्रस्तुति दिने बताइएको छ । "
चलचित्र ‘के घर के डेराः घर नम्बर २’ देशभर प्रदर्शनमा,"काठमाडौं, २ जेठ । दीपेन्द्र के खनालद्धारा निर्देशित चलचित्र ‘के घर के डेराः घर नम्बर २’ आजदेखि देशभर प्रदर्शनमा आएको छ । सामाजिक कथावस्तुमा आधारित यस चलचित्रले शहरी गरिबी, डेरावालाको संघर्ष, घरबेटी–डेरावालाबिचको सम्बन्ध र आम नागरिकको जीवनकथालाई सजीव ढंगले उजागर गर्न खोजेको छ । निर्देशक खनाल सामाजिक विषयमा गहिरो पकड राख्ने सिने निर्देशकका रूपमा परिचित छन् । उनले यसपटक पनि शहरको वास्तविक जीवनभित्र गहिरिएर त्यही कथालाई पर्दामा उतारेका छन् । फिल्म रिलिजको पूर्वसन्ध्या अर्थात बुधबार काठमाडौंको सुन्धारास्थित क्यूएफएक्स सिभिल मलमा फिल्मको विशेष प्रिमियर शो आयोजना गरिएको थियो । प्रिमियरमा निर्माण पक्षले बजार, मल र चोकमा भेटिएका १८० भन्दा बढी ‘र्‍यान्डम’ सर्वसाधारणलाई निमन्त्रणा गरेर फिल्म देखाएको थियो । निर्देशक खनालका अनुसार यो प्रयोग नेपाली फिल्म उद्योगमै पहिलो पटक गरिएको शैली हो । सेलिब्रिटी अथवा आफन्तहरूले प्रायः सकारात्मक प्रतिक्रिया दिने भएकाले दर्शकको इमान्दार भावना जान्नको लागि सर्वसाधारणलाई सहभागी गराएको निर्देशक खनालले बताए । प्रिमियरमा सहभागी आम दर्शकहरूले फिल्मप्रति उत्साहजनक प्रतिक्रिया दिएका थिए । "
‘के घर के डेराः घर नं २’ : पहिलोपटक प्रिमियरमा सर्वसाधारण दर्शक,"काठमाडौं, १ जेठ । निर्देशक दीपेन्द्र के खनाल निर्देशित चलचित्र ‘के घर के डेरा: घर नं २’को ग्रान्ड प्रिमियर सम्पन्न भएको छ । केही फरकपन अपनाएर गरिएको प्रिमियरमा सर्वसाधारण दर्शकसहित कलाकार, पत्रकार र निर्देशकको उपस्थिति थियो । सामान्यतया प्रिमियरमा कलाकार, पत्रकार तथा चलचित्रकर्मीहरूलाई मात्र निमन्त्रणा गरिँदै आएको परिपाटी तोड्दै, निर्माण टिमले यसपटक १८० जना सर्वसाधारण दर्शकलाई र्‍याण्डम रूपमा निमन्त्रणा गरेको थियो । ती दर्शकसँगै बसेर कलाकार तथा निर्देशकले सिनेमा हेरेका थिए । निर्माणपक्षले १८० रेन्डम दर्शकलाई प्रिमियरमा निम्तो दिएको थियो । सिनेमा हेरेपछि तीनै १८० सर्वसाधारण दर्शकसँग सिनेमाको प्रतिक्रिया लिएका थिए । आम सर्वसाधारण अडियन्सको रिभ्यु कस्तो आउँछ भनेर बुझ्न १८० सर्वसाधारण दर्शकलाई प्रिमियरमा बोलाइएको थियो । प्रायः नेपाली सिनेमाको प्रिमियरमा कलाकार, पत्रकार र आफन्तलाई बोलाउने प्रचलन छ । यो मान्यतालाई भत्काउँदै नर्मल अडियन्सलाई बोलाएर प्रिमियरमा सिनेमा देखाइएको हो । प्रिमियरपछि सिनेमा हेर्ने दर्शकले ‘के घर के डेराः घर नं २’को तारिफ गरेका छन् । आम नेपाली नागरिकले हेर्नै पर्ने सिनेमा भनेका छन् । घरभेटी र डेरावालमात्रै नभएर आम नागरिकको कथा सिनेमामा रहेको उनीहरूले रिभ्यू दिएका छन् । अभिनेता हरिवंश आचार्यले फिल्मको प्राविधिक पक्षको खुलेर तारिफ गरे । ‘टेक्निकल्ली धेरै राम्रो छ, कलाकारहरूको अभिनय उत्कृष्ट छ । मध्यमवर्गीय जीवन र आर्थिक सङ्घर्षलाई निकै प्रभावकारी रूपमा देखाइएको छ,’ उनले भने । अभिनेत्री स्वस्तिमा खड्काले फिल्म ‘फेमिली भ्यालुज’मा आधारित रहेको बताउँदै भनिन्, ‘चलचित्र निकै मनछुने छ । सहज रूपमा हेर्न मिल्ने र भावनात्मक रूपमा जोडिन सकिने खालको छ ।’। अभिनेत्री मनिषा कोइरालाले चलचित्रको कथा आफ्नो मनमा गहिरो छाप परेको बताइन् । ‘मर्मस्पर्शी कथा छ । कथाको पीडा आफूले नभोगे पनि त्यो अनुभूति गर्न सकिन्छ,’ उनले भनिन् । गायिका अन्जु पन्तले फिल्ममा देखाइएको सम्बन्धको महत्व र दुःख सामना गर्ने तरिकाको खुलेर प्रशंसा गरिन् । ‘कहिले हाँसाउने, कहिले भावुक बनाउने फिल्म हो । सम्बन्ध जोगाउने सन्देश विशेष मन पर्‍यो,’ उनले भनिन् । नर्मल अडियन्सको उत्साहजनसक प्रतिक्रियासँगै निर्माण टिम उत्साहित भएको छ । ‘आज म निकै उत्साहित छु, दर्शकसँगै बसेर प्रिमियरमा सिनेमा हेर्न पाएर,’ नायिका केकी अधिकारीले भनिन्, ‘म पनि दुई तीन ठाउँ इमोस्नल भएँ ।’। निर्देशक दीपेन्द्र के खनालका अनुसार प्रिमियरमा सर्वसाधारण दर्शकलाई समावेश गर्नुको उद्देश्य सिनेमा जस्तो छ, त्यस्तै प्रतिक्रिया सुन्ने हो । ‘हामी चाहन्छौँ सिनेमा राम्रो लागे अरूलाई भन्नुहोस्, नराम्रो लागे सुधार गर्न सुझाउनुहोस् ।’ निर्देशक खनालले भने, ‘हामीले प्रिमियरमा नयाँ थालनी गरेका छौँ । जस्तो सिनेमा छ त्यस्तै रिभ्यू आओस भनेर दर्शकलाई प्रिमियरमा सिनेमा देखाएका हौँ ।’। ‘सिनेमा जस्तो छ त्यस्तै रिभ्यू दिनु होला । राम्रो लाग्यो भने अरुलाई भन्नुहोला । नराम्रो छ भने पनि भन्नुहोला हामी सच्याउँदै सिक्दै अगाडि बढ्छौँ,’ अभिनेता खगेन्द्र लामिछानेले भने । नायक आर्यन सिक्देलले भने, ‘जस्तो लाग्छ, त्यस्तै रिभ्यूको अपेक्षा गरेका छौँ । पक्कै पनि सिनेमा मन परेको महसुस मैले गरेको छु ।’। ‘के घर के डेराः घर नं २’ भोलिबाट रिलिज हुँदैछ । दीपेन्द्र के खनालले निर्देशन गरेको चलचित्रको कथा साहित्यकार बुद्धिसागरले लेखेका छन् । उनको यो पहिलो स्क्रिप्ट हो । चलचित्रमा आर्यन सिग्देल, खगेन्द्र लामिछाने, निश्चल बस्नेत, केकी अधिकारी, उपासना सिंह ठकुरी, प्रकाश घिमिरे, श्रृजना नापित, संजोग रसाइली, रुविना घिमिरे, सुरज विष्टलगायत कलाकारको अभिनय छ । चलचित्र एप्पल इन्टरटेन्मेन्ट, ए प्लस इन्टरटेन्मेन्ट तथा नटराज क्रिएसनको प्रस्तुतिमा निर्माण भएको हो । कृष्णबहादुर थापाको सिनेमामा छायांकन रहेको छ । ‘के घर के डेराः घर नं २’को कार्यकारी निर्माताको रूपमा युवराज कार्की छन् । निर्माताका रूपमा नकिम उद्दिन, शरद श्रेष्ठ र किरण महर्जन रहेका छन् । "
ब्रिटिस काउन्सिलको सहयोगमा ‘पेटका केही कुरा’को प्रदर्शनी हुँदै,"काठमाडौं, ३१ वैशाख । पुस्तौँदेखि आमा–छोरीको सम्बन्धमा आकार दिने मिलन र बिछोडका अनेकन् आयामहरूलाई समेटेर कला प्रबन्धक (आर्ट क्युरेटर) बुनु ढुङ्गानाले तयार गरेको ‘पेटका केही कुरा’ (सम थिङ्स इन द बेल्ली) मल्टिमिडिया प्रदर्शनी काठमाडौंमा हुँदैछ । यो प्रदर्शनी काठमाडौं बबरमहलमा रहेको नेपाल कला परिषद्‌ (आर्ट काउन्सिल)मा १६ मे २०२५ (२०८२ जेठ २) सम्म आयोजना हुनेछ । यो प्रदर्शनी, ब्रिटिस काउन्सिलको सहयोगमा लक्स तथा आर्ट साउथ एसिया प्रोजेक्टले आर्ट एक्सचेन्जः मुभिङ इमेज साउथ एसिया कार्यक्रमअन्तर्गत आयोजना गरेको हो । नेपालका कलाकार तथा कला व्यवसायीहरूका लागि अवसर सिर्जना गर्ने र बेलायतको कला क्षेत्रमा उनीहरूको सम्बन्ध स्थापित गराउने प्रतिबद्धतासँगै ब्रिटिस काउन्सिलले बुनु ढुङ्गानालाई ‘आर्ट एक्सचेन्जः मुभिङ इमेज साउथ एसिया’ कार्यक्रममा सहभागी हुन सहयोग गरेको थियो । यो कार्यक्रमअन्तर्गत भर्खर काम सुरु गरेकादेखि व्यवसायमा स्थापित हुने क्रममा रहेका भिजुअल आर्ट क्युरेटरहरूलाई सिद्धहस्त व्यवसायीहरूबाट मार्ग निर्देश (मेन्टरशिप), व्यावसायिक विकास, र सञ्जालको विकास (नेटवर्किङ)को अवसर प्रदान गरिएको थियो । बुनु ढुङ्गाना २०२४ नोभेम्बरमा बेलायत गएर दक्षिण एसियाली अन्य क्युरेटरहरूसँग अनुसन्धान र नेटवर्किङ कार्यक्रममा सहभागी भएकी थिइन् । बुनुले बेलायत तथा नेपाली कलाकारहरूको चलायमान कलाकृतिहरू (मुभिङ इमेज)लाई समेट्ने प्रदर्शनी आयोजना गर्न सहयोग प्राप्त गरेकी थिइन् । ‘पेटका केही कुरा’ (सम थिङ्स इन द बेल्ली)मा समावेश चित्रकला, त्रिआयाम स्थापना कलाकृति, कविता, छोटो कथा, चलचित्र, चिठ्ठी, र मञ्चनकलाका प्रस्तुतिहरूले चिन्तन, संवाद, र संयोजनको बहुपक्षीय स्थानको सिर्जना गरेका छन् । यो प्रदर्शनीमा आफ्ना सिर्जना मार्फत अस्मिता वादी, श्रद्धा देवकोटा, इरिना गिरी, उज्ज्वला महर्जन, तृप्ति तामाङ पाख्रिन, सृष्टि श्रेष्ठ, प्रतिभा तुलाधर र बेलायतकी रेचल लोवले आफ्ना भावनात्मक तथा सांस्कृतिक आयामहरूको सञ्चार, अनुभूति, र संवाद कसरी गरिन्छ भन्ने प्रतिबिम्बित गरेका छन् । प्रदर्शनीसँगै कलाकारसँगको संवाद, प्रस्तुतिहरू, व्याख्यानहरू, कार्यशाला, मञ्चन र चलचित्र प्रदर्शनहरूको आयोजना गरिएको छ । बुनु ढुङ्गानाको यो प्रदर्शनीले पुस्ता, संस्कृति, र अनुभवहरू बिचको बुझाइको सम्भाव्यता र चुनौतीहरूको अन्वेषण गर्छ । परम्परागत संरचनाबाट परिभाषित भूमिकाहरूभन्दा बाहिर हामी कसरी एक अर्कालाई चिन्छौँ ? नजिकिन चाहने इच्छालाई स्वीकार गर्दागर्दै एक किसिमको दूरीको आवश्यकतालाई कसरी सम्बोधन गर्ने ? यस प्रदर्शनीले यस्ता सम्बन्धहरूको मौन जटिलता र भावनात्मक, सांस्कृतिक र पुस्तागत अन्तरहरू बिचको सेतुको काम गर्ने साझा भाषाको अन्वेषणको चुनौतीहरूलाई प्रस्तुत गरेको छ । "
"‘के घर के डेराः घर नं २’को अग्रिम बुकिङ खुला, देशभर उच्च शो","काठमाडौं, ३१ वैशाख । ‘के घर के डेराः घर नं २’को अग्रिम बुकिङ खुला भएको छ । जेठ २ गते रिलिज हुने चलचित्रको मंगलबार साँझदेखि अग्रिम बुकिङ खुला भएको हो । चलचित्रले उच्च शो पाएको छ । देशकै ठूलो मल्टिप्लेक्स चेन क्यूएफएक्सले काठमाडौंमा २५ शो पाएको छ । काठमाडौं उपत्यका बाहिर २२ शो पाएको छ । क्यूएफएक्सका आउटलेटमा ४७ शो पाएको छ । आइएनआईले आफ्ना चारवटा आउटलेटमा १५ शो दिएको छ । वान सिनेमाजले कालीमाटीको आउटलेटमा चार शो दिएको छ । एफक्यूबले चार शो उपलब्ध गराएको छ । यस्तै, हाराहारीमा अन्य मल्टिप्लेक्सले ‘के घर के डेराः घर नं २’लाई शो उपलब्ध गराएका छन् । चलचित्र वितरक करण श्रेष्ठका अनुसार केही हलहरूले शो खोल्ने बाँकी रहेको जानकारी दिए । उनका अनुसार आज र भोलि बिहान सम्ममा देशभरका हलहरूको शो यकिन तथ्यांक आउने बताए । दीपेन्द्र के खनालले निर्देशन गरेको चलचित्र ‘के घर के डेराः घर नं २’ जेठ २ गते रिलिज हुँदै छ । राम्रो हाइप बनाएको सिनेमाले आक्रामक ब्यापार गर्ने निर्माणपक्षको विश्वास छ । चलचित्रमा खगेन्द्र लामिछानेसँगै निश्चल बस्नेत, उपासना सिंह ठकुरी, आर्यन सिग्देल, केकी अधिकारी, प्रकाश घिमिरे, श्रृजना नापित, संजोग रसाइली, रुविना घिमिरे, सुरज विष्टलगायत कलाकारलगायतको अभिनय छ । चलचित्रको कथा साहित्यकार बुद्धिसागरले लेखेका छन् । उनको यो पहिलो स्क्रिप्ट हो । चलचित्र एप्पल इन्टरटेन्मेन्ट, ए प्लस इन्टरटेन्मेन्ट तथा नटराज क्रिएसनको प्रस्तुतिमा निर्माण भएको हो । कृष्णबहादुर थापाको सिनेमामा छायांकन रहेको छ । ‘के घर के डेराः घर नं २’को कार्यकारी निर्माताको रूपमा युवराज कार्की छन् । निर्मातामा नकिमउद्दिन, शरद श्रेष्ठ र किरण महर्जन छन् । चलचित्र ‘के घर के डेराः घर नं २’ले घर र डेराको कथा भन्छ । घर नहुनेहरूले घर बनाउन देख्ने सपना र घर हुनेहरूको दुःख यो सिनेमाले भन्दैछ । यही कथाको वरिपरि चलचित्र रहेको ट्रेलरले बताइसकेको छ । काठमाडौंको खाल्डोमा पसिसकेपछि कुनै मध्यम वर्गीय परिवारको त्यस्तो व्यक्ति कोही छैन होला जसले यहाँ आफ्नै घर बनाउने सपना नदेखेको होस् । घर र डेराबीचको अन्तरले पटकपटक जिन्दगीलाई हिर्काएको पीडाबाट छुटकारा पाउन हरेक व्यक्ति काठमाडौंमा आफ्नै घर होस् भन्ने सपना पाल्छ । र त्यही सपना पूरा गर्न अथक मेहनत गर्छ । जागिर, व्यापार सबै गर्छ । पैसाकै पछाडि दौडिँदा धाकधम्की, दुई नम्बरी अनेक गर्ने मान्छेसँग भेट हुन्छ । सुरुमा प्रलोभन पछि धम्की र परिवन्ध । यसकै चक्करमा जिन्दगी फसेपछि कसरी बन्छ नयाँ घर, कसरी रहन्छ बनाएको घर ? यही कथाको वरिपरि चलचित्र रहेको अनुमान लगाउन सकिन्छ । "
‘के घर के डेराः घर नं २’ मा कथाको उठान र बैठानमा समस्या छैन : खगेन्द्र लामिछाने,"काठमाडौं, ३१ वैशाख । अभिनेता खगेन्द्र लामिछानेले ‘के घर के डेराः घर नं २’ मा ठूलो संख्यामा स्टार कलाकार रहे पनि कथाको उठान र बैठानमा समस्या नरहेको बताएका छन् । चलचित्रमा धेरै पात्रको कथा रहेको तर त्यसको उठान र बैठान सरल र कुशल रहेको खगेन्द्रको दाबी छ । उनी आफैँ पनि सबै पात्रको सहज ल्यान्डिङ देखेर छक्क परेको बताएका हुन् । ‘म आफैँ पनि लेख्ने भएकाले धेरै पात्र हुँदा कसरी हरेक पात्रलाई सहज ल्यान्डिङ गर्ने भन्नेमा अलमलमा हुन्छु । तर यो चलचित्रमा त्यस्तो छैन,’ उनले भने, ‘यसमा लेखकले लेख्दा पनि धेरै काम भएको होला । निर्देशकले पनि यसमा काम गरेको देखिन्छ, जसका कारण हरेक क्यारेक्टरको सहज ल्यान्डिङ छ ।’ उनले यो चलचित्रमा अचनाक काम गरेको बताएका छन् । चलचित्र ‘विमान’को काममा व्यस्त रहेका बेला निर्देशक दीपेन्द्र के खनालले यो क्यारेक्टरमा तपाईंबाहेक अरु कोही पनि हुँदैन भनेपछि आबद्ध भएको उनको भनाइ छ । अरु निर्देशकले बोलाएको भए सायद नगर्ने उनले बताए । दीपेन्द्रसँग छुट्टै खालको बन्डिङ भएको उनले बताए । ‘दिउँसो ‘के घर के डेराः घर नं २’मा काम गरेर रातिराति विमानको काम गर्थें,’ उनले भने । क्यारेक्टरका लागि काम गर्ने समय धेरै नरहेकाले आफूले आफ्नो चरित्र निर्माणको सबै काम निर्देशकमा छोडिदिएको अभिनेता खगेन्द्रले स्मरण गरे । ‘म विमानको कामको प्रेसरमा थिएँ । त्यसैले क्यारेक्टरमा लामो समय लिएर काम गर्न सम्भव थिएन,’ उनले भने, ‘मैले यो कुरा निर्देशकलाई भनेको थिएँ । उहाँले जसरी काम लगाउनुभयो, मैले त्यसैगरी डिरेक्टर एक्टर भएर काम गरेको हुँ ।’। ‘दिमाग खराब’मा पनि आफूले यसैगरी काम गरेको उनले स्मरण गरे । त्यसैले यही दुई सिनेमामा आफूले गरेको कामको श्रेय पनि निर्देशकलाई जाने उनको भनाइ छ । ‘के घर के डेराः घर नं २’मा घरभेटी, डेरावाल तथा घर र डेरा नै नभएको व्यक्तिको कथा रहेको उनले प्रष्ट पारे । यो नै चलचित्रको सुन्दर पक्ष भएको उनको भनाइ छ ।यही कारण यो चलचित्र सबैको मन छुने उनको भनाइ छ । उनले गाउँबाट सहर आएर संघर्ष गर्ने मानिसहरूको कथा भएको बताए । त्यसैले यसलाई मौलिक कथा भन्न उनी रुचाउँछन् । ‘के घर के डेराः घर नं २’ जेठ २ गते रिलिज हुँदैछ । चलचित्रको कथा साहित्यकार बुद्धिसागरले लेखेका छन् । चलचित्रमा खगेन्द्र लामिछानेसँगै निश्चल बस्नेत, उपासना सिंह ठकुरी, आर्यन सिग्देल, केकी अधिकारी, प्रकाश घिमिरे, श्रृजना नापित, संजोग रसाइली, रुविना घिमिरे, सुरज विष्टलगायत कलाकारलगायतको अभिनय छ । चलचित्र एप्पल इन्टरटेन्मेन्ट, ए प्लस इन्टरटेन्मेन्ट तथा नटराज क्रिएसनको प्रस्तुतिमा निर्माण भएको हो ।
कृष्णबहादुर थापाको सिनेमामा छायांकन रहेको छ । ‘के घर के डेराः घर नं २’को कार्यकारी निर्माताको रूपमा युवराज कार्की छन् । निर्मातामा नकिमउद्दिन, शरद श्रेष्ठ र किरण महर्जन छन् । "
‘सिनेपा’ निर्माण आरम्भले चलचित्रकर्मी उत्साहित,"काठमाडौं, ३१ वैशाख । ‘सिनेपा’ नामक चलचित्र छायाङ्कन स्टुडियो निर्माण सुरु भएपछि चलचित्रकर्मीमा उत्साह थपिएको छ । मङ्गलबार प्रधानमन्त्री निवास बालुवाटारमा चलचित्र विकास बोर्डले आयोजना गरेको कार्यक्रममा प्रधानमन्त्री केपी शर्मा ओलीले काभ्रेपलाञ्चोकको बनेपामा निर्माण हुने उक्त स्टुडियोको निर्माण आरम्भ भएको उद्घोष गरेका थिए। करिब ४२ रोपनी क्षेत्रफलमा निर्माण हुन लागेको उक्त स्टुडियोले चलचित्रकर्मीलाई छायाङ्कनलगायतको प्रयोजनका लागि सहयोगी हुने विश्वास गरिएको छ । स्टुडियो निर्माणका लागि झन्डै ३७ करोड रुपैयाँ लागत अनुमान गरिएको छ । अभिनेता तथा निर्देशक नीर शाहले छ दशकदेखि अभाव बल्ल पूरा हुने आशा पलाएको प्रतिक्रिया दिए । आफू विसं २०२२ मा एउटा चलचित्र छायाङ्कनका लागि नेपाल बाहिर जानुपर्ने अवस्थालाई स्मरण गर्दै उनले आगामी दिनमा प्रविधियुक्त स्टुडियो निर्माण गरेर विदेशी चलचित्रकर्मीलाई आकर्षित गर्नुपर्ने बताए । ‘ढिलै भए पनि हामीले स्टुडियो बनाउने उद्घोष गरेका छौँ । यो एउटा नयाँ युगको सुरुआत हो । यसबाट हामीले आफ्ना नवीनतम् कामलाई सुरुआत गर्न सक्छौँ’, अभिनेता शाहले भने । उनले सरोकारवाला निकायले उत्तरदायी भूमिका निर्वाह गरेकै कारण स्टुडियो निर्माण प्रारम्भ भएको बताउँदै समयमै काम सम्पन्न गर्न आग्रह गरे । चलचित्र विकास बोर्डका पूर्वअध्यक्ष राजकुमार राईले स्टुडियोले चलचित्रकर्मीको कामलाई सहज बनाउने विश्वास व्यक्त गरे । ‘हामीले प्राविधिक सहायताले धेरै काम गर्न सक्छौँ । स्टुडियो समयमै निर्माण भएर चलचित्रकर्मीले उपयोग गर्न पाएमा यसबाट हामीले नयाँ किसिमको चलचित्र निर्माणसँगै अन्य धेरै फाइदा लिन सक्छौँ । यो हामी चलचित्रकर्मीका लागि सुखद समाचार हो’, उनले भने । ‘सि’ अर्थात् ‘सिनेमा’ र नेपाल भाषामा ‘नेपाः’ अर्थात् ‘नेपाल’ राखेर स्टुडियोको नामाङ्कन ‘सिनेपाः’ गरिएको हो । अभिनेता तथा निर्माता दीपकराज गिरीले स्टुडियो बन्ने खबरले चलचित्रकर्मीहरू उत्साहित भएको बताए । ‘यो राम्रो कामको सुरुआत हो । हामीले केही गरेनौँभन्दा पनि गरिरहेका छौँ, प्रयासरत छौँ भन्ने सन्देश दिनु राम्रो हो । समयमै स्टुडियो निर्माण पनि सम्पन्न हुन्छ भन्ने विश्वास मैले लिएको छु । हामी सकारात्मक सोच राखेर आशावादी हुनुपर्छ, त्यसले सुन्दर नतिजा दिन्छ’, अभिनेता गिरीले भने । चलचित्र विकास बोर्डका अध्यक्ष दिनेश डिसीले आफूले अध्यक्ष पदको कार्यभार सम्हालेदेखि नै तीन वटा काम पूरा गर्ने लक्ष्य लिएको बताए । ‘चलचित्र क्षेत्रलाई समयानुकूल बनाउन परिमार्जित चलचित्र ऐन, रियल टाइम बक्सअफिस डाटा र अत्याधुनिक सुविधासम्पन्न स्टुडियो प्राथमिकतामा राखेर काम गरेको थिए, हामीले यी तीनै काममा सफलता हात पारेका छौँ । यसले नेपाली चलचित्रको श्रीवृद्धिमा महत्वपूर्ण योगदान पुर्‍याउनेमा विश्वस्त छौँ’, अध्यक्ष डिसीले भने । कार्यक्रममा मिलन चाम्स, दीपाश्री निरौला, निर्मल शर्मा, अर्जुनकुमार, सिताराम कट्टेल, जीतु नेपाल, वसुन्धरा भुसाललगायत कलाकर्मी उपस्थित थिए । "
‘के घर के डेरा : घर नं २’ लाई युनिभर्सल सर्टिफिकेट,"काठमाडौं, ३० बैशाख । दीपेन्द्र के खनाल निर्देशित चलचित्र ‘के घर के डेरा ः घर नं २’ ले युनिभर्सल सर्टिफिकेट पाएको छ । केन्द्रीय चलचित्र जाँचपास समिति (सेन्सर बोर्ड) ले ‘के घर के डेरा : घर नं २’लाई युनिभर्सल सर्टिफिकेट दिएको हो । युनिभर्सल सर्टिफिकेट पाएसँगै यो चलचित्र सबै उमेर समूहका दर्शकले हेर्न सक्नेछन् । सेन्सर बोर्डमा चलचित्र प्रदर्शन गरिएको बेला अधिकांश सदस्यहरू भावुक बनेको देखिएको थियो । चलचित्रका केही मार्मिक दृश्यहरूले मन छोएको प्रतिक्रिया दिँदै उनीहरूले धेरै समयपछि मौलिक र गहिरो नेपाली सिनेमा हेर्न पाएको अनुभव सुनाए । केही सदस्यको आँखामा आँसुसमेत देखिएको थियो । ‘के घर के डेरा : घर नं २’ जेठ २ गतेदेखि रिलिज हुँदै छ । चलचित्रको कथा साहित्यकार बुद्धिसागरले लेखेका छन् । सिनेमाले घर र डेराको कथा भन्नेछ । च्लचित्रमा खगेन्द्र लामिछाने, निश्चल बस्नेत, उपासना सिंह ठकुरी, आर्यन सिग्देल, केकी अधिकारी, प्रकाश घिमिरे, श्रृजना नापित, संजोग रसाइली, रुविना घिमिरे, सुरज विष्ट लगायत कलाकारको अभिनय छ । च्लचित्र एप्पल इन्टरटेन्मेन्ट, ए प्लस इन्टरटेन्मेन्ट तथा नटराज क्रिएसनको प्रस्तुतिमा निर्माण भएको हो । कृष्णबहादुर थापाको सिनेमामा छायांकन रहेको छ । ‘के घर के डेरा : घर नं २’को कार्यकारी निर्माताको रूपमा युवराज कार्की छन् । निर्मातामा नकिम उद्दिन, शरद श्रेष्ठ र किरण महर्जन छन् । "
"चलचित्र ‘रिमै’ को फर्स्टलुक पोस्टर सार्वजनिक, भदौ २७ गतेबाट प्रदर्शन","काठमाडौं, २९ बैशाख । खिलबहादुर गुरुङको निर्देशनमा निर्माण भएको सिनेमा ‘रिमै’को फर्स्टलुक पोस्टर सार्वजनिक गर्दै प्रदर्शन मिति घोषणा गरिएको छ । सोमबार बुद्धजयन्तीको अवसर पारेर सार्वजनिक तीन पोस्टर मार्फत् यो सिनेमा आगामी भदौ २७ गतेबाट विश्वव्यापी प्रदर्शनमा आउने जानकारी दिइएको हो । सिनेमाको सार्वजनिक तीन पोस्टरमध्ये पहिलो पोस्टरमा अभिनेता दयाहाङ राई र रिस्मा गुरुङ प्रस्तुत छन् । दोस्रो पोस्टरमा उनीहरुसँगै अभिनेत्री गौमाया गुरुङलाई पनि स्थान दिइएको छ । तेस्रो पोस्टरमा दयाहाङ, रिस्मा र गौमायासहित सवैजसो मुख्य कलाकारहरु पोस्टरमा अटाएका छन् । सार्वजनिक पोस्टरले गुरुङ संस्कार अनुसार पात्रहरुलाई प्रस्तुत गरिएको बुझ्न सकिन्छ । यी तीन पोस्टरले सिनेमाप्रति दर्शकमाझ उत्साह पैदा गर्ने विश्वास निर्माण टिमको छ । गोरखा सिरानचोक एण्ड लिग लिगकोट फिल्मस् प्रा.लीको प्रस्तुती र रोटेपिङ इन्टरटेनमेन्टको सहकार्यमा निर्माण भएको सिनेमामा दयाहाङ राई, रिस्मा गुरुङ, बुद्धि तामाङ, गौमाया गुरुङ, अर्पण थापा, कविता आले मगर, माओत्से गुरुङ, पुस्कर गुरुङ, वीरमाया गुरुङ, वीरवल घले, डिवी गुरुङ, टेक गुरुङ र बाल कलाकार असिम सुब्बा, प्रेस्टु गुरुङ र प्रश्ना राना मगर लगायतको अभिनय रहेको छ । उपेन्द्र सुब्बाको लेखन रहेको सिनेमालाई शैलेन्द्रध्वज कार्कीले छायांकन गरेका हुन् । वीरवल घले कार्यकारी निर्माता रहेको सिनेमामा टिका गुरुङ, जितयात्री गुरुङ र दुनबहादुर घले निर्माता तथा बिनु गुरुङ, रोशन भट्टराई र राजेश घिमिरे सह–निर्माताको रुपमा रहेका छन् । सिनेमामा दीपक शर्मा र थानेश्वर गौतमको संगीत, किरण चाम्लिङ राई मुख्य सहायक निर्देशक, बिष्णु मैनाली प्रोडक्सन म्यानेजर र मित्रडि गुरुङको सम्पादन रहेको छ । "
मोहन नेपालीको स्वरमा ‘पार्‍यो हल्ली चल्ली’ सार्वजनिक,"काठमाडौं, २७ वैशाख । नेपाली सांगीतिक क्षेत्रलाई झनै रंगीन बनाउने उद्देश्यले गायक मोहन नेपालीको आवाजमा रहेको नयाँ गीत ‘पार्‍यो हल्ली चल्ली’ आज शनिबार सार्वजनिक गरिएको छ । भिडियोमा निशाना राई, गंगाराम श्रेष्ठ, आभास नेपाली र रोबन मगरको आकर्षक अभिनय देख्न पाइनेछ । भिडियोलाई विशाल बरालले निर्देशन गरेका हुन् भने दुर्गा श्रेष्ठको छायांकनले दृश्यलाई थप जीवन्त बनाएको छ । गीतमा नृत्य संयोजन दिलिप राईले गरेका छन् । भिडियोको सम्पादन र मेकअप अनिशा नानुद्वारा गरिएको छ । भिडियोको रंग संयोजन भने अनिल विष्ट प्युठानीले गरेका छन्, जसले गीतलाई आकर्षक र आधुनिक बनाएको छ । गीत शंकरा स्टुडियोमा रेकर्ड गरिएको हो र अनिल विष्ट प्युठानी युट्युब च्यानलमार्फत सार्वजनिक गरिएको छ । गीतका प्रोड्युसर गंगाराम श्रेष्ठ र निशाना राई हुन् । उनीहरुले नेपाली सांगीतिक क्षेत्रमा नवप्रतिभा र नयाँ सिर्जनालाई प्रोत्साहन दिएका छन्। गीतको संगीत, निर्देशन, अभिनय, र सम्पादनको समिश्रणले गर्दा ‘पार्‍यो हल्ली चल्ली’ गीत दर्शक तथा श्रोतामाझ लोकप्रिय हुने अपेक्षा गरिएको छ । "
सुहाउँदो भूमिका पाएकाले नरसिंहामा अभिनय गरेँ : राजेश हमाल,"काठमाडौं, २६ वैशाख । अभिनेता राजेश हमाल आठवर्षको अन्तरालपछि चलचित्रमा देखिँदै छन् । आफूले सुहाउँदो र अनुकूल भूमिका पाएकै कारण चलचित्र अभिनयमा पुनः फर्किएको अभिनेता हमालले बताएका हुन् । चलचित्र ‘नरसिंहा अवतार’ को श्रव्यदृश्य (ट्रेलर) सार्वजनिक गर्दै अभिनेता हमालले विगतका वर्षमा चलचित्रमा अभिनय गर्ने प्रस्ताव आए तापनि चित्त बुझ्दो र सुहाउँदो भूमिका नपाएकाले ठूलो पर्दामा नदेखिएको स्पष्ट पारे । “मलाई चलचित्रमा काम गर्ने प्रस्ताव धेरै आइरहेका थिएँ । तर, मैले आफ्नो पात्रलाई सुहाउँदो भूमिका पाइनँ र अन्य काममै व्यस्त भएँ । यस चलचित्रमा प्रस्ताव गर्दा पनि म अभिनय गर्ने मनस्थितिमा थिइनँ, तर निर्देशकले पटकथा सुनाउनुभएपछि मैले खोजेको जस्तो भूमिका पाएँ । चलचित्रको विषयवस्तु, म सुहाउँदो भूमिका र विश्वास गर्न सकिने निर्देशक, निर्माताको समूहले गर्दा म चलचित्रमार्फत ठूलो पर्दामा पुनः आएँ”, अभिनेता हमालले भने । उनले चलचित्रले मनोरञ्जनसँगै सामाजिक घटनालाई उजागर गरेको जानकारी दिए । निर्देशक दिवाकर भट्टराईले स्थापित अभिनेता हमाललाई पुनः चलचित्रको पर्दामा ल्याउनु आफ्ना लागि अवसर र चुनौती रहेको बताएका छन् । “अभिनेता हमालको प्रशंसक (फ्यान) का बारेमा मैले बोल्नै पर्दैन । त्यसैले उहाँलाई दर्शकको भावनाअनुरुप चलचित्रमा प्रस्तुत गर्नु मेरा लागि ठूलो चुनौती थियो । उहाँलाई हेर्न चलचित्र भवनसम्म आउनुहुने दर्शकले निराश हुनु पर्दैन, आफूले गरेको कामप्रति विश्वस्त छु । हाम्रो चलचित्रको मुख्य आकर्षण कथा नै हो, त्यहाँ परिवेशअनुसार सबै ‘पात्र’लाई सुहाउँदो भूमिकामा प्रस्तुत गरेको छु”, निर्देशक भट्टराईले भने । उनले पछिल्लो समय प्रदर्शन भएका चलचित्रभन्दा ‘नरसिंहा अवतार’ फरक रहेकाले चलचित्र भवन पुग्ने दर्शकको समय र पैसाको सदुपयोग हुने दाबी गरे । उक्त चलचित्रमा अभिनेता हमालसँगै राज कटुवाल, नीति शाह, सनिषा भट्टराई, सरोज खनाल, दीपा शाही, उषा खड्गी र बाल–कलाकारहरु एभेलिना खड्का र समाइरा थापाले अभिनय गरेका छन् । आगामी जेठ ९ गते नेपालभर प्रदर्शन हुने चलचित्र ‘नरसिंहा ः अवतार’ लाई नेम महर्जन, दीपक शर्मा ढकाल, नरेन्द्र महर्जन र ध्रुव न्यौपानेले संयुक्त रुपमा निर्माण गरेका हुन् । "
दुई नेपाली फिल्म ‘जार’ र ‘ऊनको स्वीटर’ आजदेखि हलमा,"काठमाडौं, २६ वैशाख । फ्राइडे रिलिजअन्तर्गत आज एकैदिन दुईवटा नेपाली चलचित्र प्रदर्शन भएका छन् । फुर्वा छिरिङ लामाको ‘जार’ र नवीन चौहान निर्देशित ‘ऊनको स्वीटर’ प्रदर्शनमा आएका हुन् । आर्टमाण्डू प्रालिको पहिलो फिचर सिनेमा ‘ऊनको स्वीटर’ पूर्वी नेपालको पाँचथर जिल्लामा छायांकन गरिएको सामाजिक कथा हो । सुजन चापागाईं र झुमा लिम्बूको संगीत र नवीन चौहानको लेखन रहेको चलचित्रले सांस्कृतिक विविधता र सामाजिक अन्तर्विरोधलाई देखाएको छ । ‘ऊनको स्वीटर’मा विपीन कार्की, मिरुना मगर, विल्सनविक्रम राई, परीक्षा लिम्बू, सुनील पोखरेल, एलेक्स पारस, प्रेम सुब्बा, माओत्से गुरुङलगायत कलाकारको अभिनय छ । यस्तै, ‘जार’ २२५ वर्ष अगाडिको कथामा आधारित रहेर बनेको चलचित्र हो । साहित्यकार इन्द्रबहादुर राईको ऐतिहासिक कथामा आधारित यो सिनेमालाई फुर्वा छिरिङ लामाले निर्देशन गरेका छन् । चलचित्र ‘जार’मा सौगात मल्ल, अनुपविक्रम शाही, अभिनेत्री गीताञ्जली थापालगायत कलाकारको मुख्य भूमिका छ । चलचित्र ‘जार’को कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योती क्षेत्री र पेमा रिन्जिङ लेप्चा छन् । झुमा लिम्बू र गंगा थापाको संगीत छ । "
"‘अपरेशन सिन्दूर’मा फिल्म बनाउन प्रतिस्पर्धा, ५० बढी निर्माताले दिए आवेदन","काठमाडौं, २६ वैशाख । मे ७ मा भारतीय सेनाले पाकिस्तानका ७ सहरमा रहेका ९ आतंकवादी लुकेका ठाउँमा ‘अपरेशन सिन्दूर’ चलाएको थियो । अहिले यो नाम पाउनका लागि बलिउडमा प्रतिस्पर्धा चलेको छ । रिपोर्टहरू विश्वास गर्ने हो भने लगभग ५० फिल्म निर्माताहरूले ‘अपरेशन सिन्दूर’ शीर्षकमा चलचित्र बनाउनका लाग आवेदन दिएका छन् । दैनिक भास्करका अनुसार फेडरेशन अफ वेस्टर्न इन्डिया सिने एम्प्लॉइज (आइएमपीए)का उपाध्यक्ष बीएन तिवारीले यसको पुष्टि गरेका छन् । अपरेसन सिन्दूरको खबर आएलगत्तै दर्जनौं चलचित्र निर्माताले यो नाम दर्ता गराउन सम्पर्क गर्न थालेको उपाध्यक्ष बीएन तिवारीले बताएका हुन् । उनका अनुसार बलिउडका फिल्म निर्माताहरूले मे ७ बिहानैदेखि नै सो नाम आफ्नो नाममा राखिदिन फोन गरेका थिए । यस विषयमा फिल्म बनाउने प्रतिस्पर्धा चलेको यस घटनाले देखाएको छ । अहिलेसम्म आइएमपीएमा मात्र १५ भन्दा बढी उत्पादकहरूले यो नामको लागि आवेदन दिएका छन् । धेरै आवेदन बाँकी अन्य तीन चलचित्र संस्थाहरूमा पनि गएको हुनुपर्छ । कुल ४०–५० जना यो उपाधि जित्ने दौडमा छन् । उपाधि प्राप्त गर्नका लागि नियमहरू बारे एन तिवारीले एउटै शीर्षकका लागि एकैपटक धेरै निर्माताले आवेदन दिएमा पहिले आवेदन दिनेलाई प्राथमिकता दिने नियम रहेको बताए । उनले अपरेशन सिन्दूरको उपाधि एक जनाले मात्र पाउने बताए । अरूले यसमा ‘देशका सिन्दूर’ ‘इन्साफका सिन्दूर’ वा ‘अपरेशन सिन्दूरः ए ट्रु स्टोरी’ आदि जस्ता नाम भने राख्न सक्छन्, तर विशुद्ध रूपमा ‘अपरेशन सिन्दूर’ भने एक जनाले मात्र निर्माताले पाउने छन् । धेरै उत्पादकहरू यो शीर्षक ट्रेडमार्क हुन चाहन्छन् ताकि अरू कसैले यसलाई प्रयोग गर्न नपरोस् । धेरैले यसलाई आफ्नो प्रोडक्सन हाउसको नाम बनाउन चाहेको उनले बताए । एउटै विषयमा यति धेरै निर्माता सँगै पुग्दा यसअघि पनि यस्तो भएको थियो र ? भन्ने प्रश्नमा उनले पहिलोपटक यस्तो भएकोसमेत बताएका छन् । यसपटकको मापन निकै ठूलो छ । कोही स्क्रिप्ट लेख्दै छन्, कोही गीत गाउँदै छन्, कसैले वेब सिरिजको लागि आइडिया तयार गरिरहेका छन् र यो सबैको कारण ‘अपरेशन सिन्दूर’ लाई विश्वको सबैभन्दा सफल सैन्य अपरेशन मानिएको छ । त्यसो त रिलायन्स इन्डस्ट्रीजले मे ७ मै ‘अपरेशन सिन्दूर’ को ट्रेडमार्कको लागि आवेदन पनि दिएको थियो । यद्यपि, रिलायन्स इन्डस्ट्रिजले मे ७ मा ‘अपरेशन सिन्दूर’ का लागि माग गरिएको ट्रेडमार्क आवेदन फिर्ता लिएको छ । यो आवेदन क्लास ४१ अन्तर्गत बनाइएको थियो । "
चलचित्र ‘महाराजधिराज’मा वर्षा अनुबन्ध,"काठमाडौं, २६ वैशाख । चलचित्र ‘महाराजधिराज’मा कलाकार अनुबन्ध हुने क्रम जारी छ । बलियो लाइनअप बनाउने क्रमलाई निर्माण पक्षले निरन्तरता दिएको छ । नायिका वर्षा शिवाकोटीलाई निर्माणपक्षले बिहीबार अनुबन्ध गरेको छ । आर्यन सिक्देल, रमेश उप्रेती र पल शाहपछि निर्माणपक्षले वर्षालाई अनुबन्ध गरेको हो । यो लाइनअपसँगै निर्माणपक्षले चलचित्रमा स्टार कलाकारको बाहुल्यता रहने सन्देश दिएको छ । स्टार कलाकार अनुबन्ध गर्दै लाइनअप बलियो बनेको सिनेमाप्रतिको अपेक्षा पनि बढ्दै गएको छ । यो चलचित्रमा जय किशन बस्नेत पनि एक महत्वपूर्ण भूमिकामा देखिने पक्का भइसकेको छ । ‘महाराजधिराज’लाई परिच्छेद सेनले निर्देशन गर्दैछन् । ‘महाराजधिराज’को पोस्टर यसअघि नै रिलिज भइसकेको छ । चलचित्र फूलपातीमा प्रदर्शन हुनेछ । सिनेमामा निर्देशक सेन स्वयंको लेखन रहेको छ । उनले यसअघि निर्देशन गरेको सिनेमा ‘प्रेमगञ्ज’ समीक्षात्मक रुपमा अब्बल ठहरिएको थियो । ‘महाराजधिराज’का प्रस्तुतकर्ता विराज विष्ट हुन् । उनले यसअघि ‘बुलाकी’ निर्माण गरेका थिए, जसले राष्ट्रिय अवार्ड समेत जितेको थियो । सिनेमाको निर्मातामा टोपेन्द्र विष्ट, चक्रबहादुर केसी र रवि खड्का छन् । "
मिलन चाम्सको फिल्म ‘सुम्निमा’मा उपासना अनुबन्धित,"काठमाडौं, २४ वैशाख । मिलन चाम्सको निर्देशनमा बन्ने आगामी फिल्म ‘सुम्निमा’मा मुख्य अभिनेत्री उपासना सिंह ठकुरी अनुबन्धित भएकी छन् । प्रेमकथामा आधारित हुने यो फिल्म नेपाली र अंग्रेजी भाषामा निर्माण हुनेछ । ‘सुम्निमा’मा उपासना अनुन्बन्धसँगै उनको जोडीको रुपमा काम गर्ने अभिनेताको लागि अडिसन आह्वान गरिएको छ । २० देखि २६ वर्षको युकेमा रहेको व्यक्तिले अडिसनमा भाग लिन पाउने पनि बताइएको छ। निर्देशक चाम्सले युनिभर्सल कथा र अन्तर्राष्ट्रिय बजारलाई लक्षित गर्दै फिल्म बन्ने बताए । ‘कथावस्तु पनि युनिभर्सल भएकाले पनि विदेशी बजारलाई लक्षित गर्दै फिल्म बन्नेछ ।’ चाम्सले भने । नेपाल र बेलायतमा यो फिल्म जुलाईदेखि छायांकन हुनेछ । चाम्स इन्टरटेनमेन्ट र गोर्खा फिल्म्स्को संयुक्त ब्यानरमा बन्ने फिल्म निर्देशक चाम्सको ११ औं निर्देशकीय प्रोजेक्ट हुनेछ । फिल्ममा राजीव थापाको कथा र पटकथा रहनेछ । चाम्सको निर्देशनमा बनेको बायोपिक सिनेमा ‘अञ्जिला’ले सफल प्रदर्शनको ५१ औं दिन पार गरिसकेको छ । ‘अञ्जिला’ले प्राप्त गरेको सफलतासँगै चाम्सलाई आगामी प्रोजेक्ट उत्कृष्ट बनाउनु पर्ने चुनौती छ । कथा राम्रो भएको र टिम राम्रो हुने हुँदा ‘सुम्निमा’ उत्कृष्ट सिनेमा बन्नेमा चाम्स ढुक्क देखिएका छन् । चलचित्रका अन्य प्राविधिक र टिमको बारेमा पछि मात्र जानकारी दिने चाम्सले बताए । "
चलचित्र ‘जार’को ग्राण्ड प्रिमियर शो सम्पन्न,"काठमाडौं, २४ वैशाख । नेपाली चलचित्र ‘जार’को प्रिमियर शो भव्य रुपमा सम्पन्न भएको छ । मंगलबार बेलुका लबिम मलमा रहेको क्युएफएक्स हलमा मौलिक नाचगानसहित प्रिमियर शो सम्पन्न गरिएको हो । प्रिमियरपछि सञ्चारकर्मीहरुसँग कुराकानी गर्दै अभिनेता सौगात मल्लले आफूले २६–२७ वर्ष देखि कल्पना गरेको चलचित्रमा काम गर्न पाउँदा निकै खुसी लागेको बताए । यस्तो पात्र निभाउने हरेक कलाकारलाई लोभ हुने भन्दै आफूले मौका पाएको उनले खुसी व्यक्त गरे । उनले भने, ‘एकदमै नछुटाउने खालको चलचित्र बनेको छ । यो मेरो २६–२७ वर्ष देखिको एउटा कल्पना थियो । कतिपटक मलाई यस्तोसम्म भयो कि मैले यो फिल्म गरिसके जस्तो लाग्थ्यो । त्यति मन परेको थियो । कुनै दिन गर्छु भनेर कुरेर बसेको थिए । धेरै ६–७ वर्ष देखि नै प्रयास गर्दा भएको थिए । तर अहिले आएर बन्न लेखेको रहेछ । यस्तो पात्र निभाउने हरेक कलाकारलाई लोभ हुन्छ । मैले पाएँ । खुसी छु ।’। त्यस्तै, अर्का नायक अनुपविक्रम शाहीले इतिहासलाई हामीले पर्दामा उतार्ने प्रयास गरेको भन्दै दर्शकको साथ पाउनेमा आशावादी रहेको बताए । उनले भने, ‘इतिहासलाई हामीले पर्दामा उतार्ने प्रयास गरेको छौँ । हजुरहरुले साथ र सहयोग गर्नुहुने भन्ने पूर्णरुपमा विश्वास व्यक्त गर्दछु ।’। सिक्किममा छायांकन गरिएको यो फिल्मको यसअघि दार्जिलिङ र सिक्किममा प्रिमियर गरिएको थियो । साहित्यकार इन्द्रबहादुर राईको ऐतिहासिक कथामा आधारित रहेर २२५ वर्ष अगाडिको कथामा फिल्म ‘जार’ बनेको हो । फुर्वा छिरिङ लामाको निर्देशन रहेको फिल्ममा अभिनेता सौगात मल्ल, अनुपविक्रम शाही र अभिनेत्री गीताञ्जली थापा लगायत कलाकारहरूको मुख्य भूमिका रहेको छ । होप रिल्स, एलए सेभेन सर्टस, बराल स्टुडियो र किवा प्रोडक्सनको सहकार्यमा निर्माण भएको फिल्मको कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योती क्षेत्री र पेमा रिन्जिङ लेप्चा छन् । ‘जार’ शुक्रबारदेखि नेपाल अन्तर्राष्ट्रिय बजारमा एकसाथ प्रदर्शनमा आउन लागेको हो । "
सुदिप र शान्तीश्रीको स्वरमा गीत ‘केही भनेकै छैन’ सार्वजनिक,"काठमाडौं, २३ वैशाख । लोकदोहोरी गीत ‘केही भनेकै छैन’ सार्वजनिक भएको छ । गीतमा सुदिप अधिकारी र शान्तीश्री परियारको स्वर छ । गीतको भिडियो सुदिप अधिकारी अफिसियल युट्युब च्यानलमा हेर्न सकिन्छ । शब्द तथा संगीत सुदीप अधिकारीको छ । कमल सौरागको संगीत संयोजन रहेको गीतमा कुमार राना मगरको मिक्सिङ तथा मास्टरिङ रहेको छ । खुमन राना र सुमन रानाले गीत रेकर्डिङ गरेका छन् । गीतको भिडियो पनि निर्माण गरिएको छ । ओवी रायमाझी र जुना विश्वकर्माको अभिनय रहेको छ । सुदीप बरालको छायांकन रहेको गीतको भिडियो सम्पादन मनोज कार्कीले गरेका छन् । गाउँले परिवेशमा खिचिएको भिडियोमा ग्रामीण जनजीवन समेटिएको छ । लेकबेसी, गोठालो, र पानी पँधेरो गर्दा युवा युवतीबीच बसेको प्रेम गीत र भिडियोमा समेटिएको छ । गीतमा प्रेममा रहेको जोडीको प्रेमिल कल्पना, प्रेमिकालाई छोडेर टाढा जानु पर्दाको पीडा र त्यसक्रममा हुने युवायुवतीको संवाद गीतमा सुन्न र देख्न सकिन्छ । "
पवनदीप राजन दुर्घटनामा गम्भीर घाइते,"काठमाडौं, २२ बैशाख । इन्डियन आइडल सिजन १२ का विजेता पवनदीप राजन दुर्घटनामा परेर गम्भीर घाइते भएका छन् । चम्पावतबाट दिल्ली जाँदै गर्दा गजरौलाको राजमार्गमा उनी सवार कार दुर्घटनामा परेको हो । उनका दुवै हात र खुट्टा भाँचिएको बताएको छ । पवनदीप आफैँले लगाएको गाडी दुर्घटनामा परेको हो । उनको गाडी सडक छेउमा रोकि राखिएको कन्टेनरमा गएर ठोक्किएको थियो । सामाजिक सञ्जालमा गायकको भिडियो र फोटोहरु सार्वजनिक भएको छ, जसमा उनी गम्भीर अवस्थामा देखिएका छन् र डाक्टरहरूले उनको उपचार गरिरहेका छन् । अस्पतालको ओछ्यानबाट आएको तस्बिरमा उनी गम्भीर अवस्थामा देखिन्छन्। दुर्घटनामा उनका दुई साथीहरूलाई पनि गम्भीर चोट लागेको बताइएको छ। "
दुई दशकपछि ‘जार’मा मेरो सपना पूरा भयो : सौगात मल्ल,"काठमाडौं, २२ वैशाख । साहित्यकार इन्द्रबहादुर राईको कृति ‘जार’मा आधारित रहेर निर्माण गरिएको चलचित्र ‘जार’ यही वैशाख २६ गतेबाट प्रदर्शनमा आउँदैछ । फुर्वा छिरिङ लामाको निर्देशन रहेको यो चलचित्रमा सौगात मल्ल, अनुपविक्रम शाही र गीताञ्जली थापा प्रमुख भूमिकामा छन् । अभिनेता मल्ललाई दुई दशक अघि नै खेल्न मन लागेको चलचित्र हो, जार । जब उनले साहित्यकार इन्द्र बहादुर राईको कथा ‘जार’ पढे, त्यही बेला नै उनलाई यसमा काम गर्ने रहर थियो । दुई दशकपछि आफ्नो सपना पूरा भएको सौगातले बताए । २७ वर्षअघि नाटक ‘जार’ गुरुकुलमा हेरे नाटकमा अभिनय गर्न नपाए पनि नाटक भने पढेको बताउँदै सौगातले भने, ‘म त्यो समयमा एउटा फिल्ममा फाइनल भइसकेको थिएँ । जसले गर्दा यो नाटकमा काम गर्न पाइनँ’, सौगात भन्छन्, ‘तर नाटक पढ्ने मौका पाएँ । कुनै कुनै कथा, उपन्यासले मान्छेलाई दुई चारदिनसम्म सुत्ने वातावरण दिँदैन । मलाई पनि त्यस्तै भयो ।’। ‘जब यो कथा मैले पढेँ, त्यही बेला नै म यसमा नाटक बनाउँछु भन्ने थियो । त्यसबेला सिनेमाबारे त सोच्ने भइसकेको थिइनँ,’ सौगात भन्छन्, ‘त्यही सिनेमाका लागि दुई दशकपछि अफर आउँदा सरप्राइज भयो ।’। मुख्य मात्रै होइन जुनसुकै रोलका लागि अफर आएको भए पनि ‘जार’मा आफू खेल्न तयार रहेको उनले बताए । यद्यपि, मुख्य रोलका लागि नै अफर आएपछि झन धेरै खुसी भएको उनले बताए । सौगातका अनुसार चलचित्रमा उनले निर्वाह गरेको चरित्रबारे पुस्तकमा पढ्दा उनको जिउँमा काँडा नै उम्रिएको थियो । ‘मैले कागबेनीको चरित्र पछि जारलाई संगालेर राखेको थिएँ । गुरुकुलमा इन्द्रबहादुर राई आउनुहुँदा जारमा नाटक गर्ने इच्छा छ भन्नुभएको थियो । त्यो बेला चरित्रको बारेमा कुराकानी पनि भएको थियो । तर मैले अरु चलचित्र साइन गरिसकेको थिएँ । तर कुनै दिन जारकै कथामा चलचित्र बन्यो भने त्यो पात्र म निभाउँछु भन्ने प्रतिबद्धता जनाएँ’, सौगात सम्झन्छन् । कथा पढेपछि तीन महिनासम्म ‘जार’कै पात्रमा बसेको उनी सुनाउँछन् । ‘मैले जब यो कथा पढेँ । मलाई यो कथाले यसरी तान्यो म त्यसभित्रै डुबेँछु,’ सौगात भन्छन्, ‘तीन महिनासम्म त जारबारे कसैले कुरा गरे मैले त यो खेलिसकेँ त जस्तो लाग्थ्यो । आफूलाई काम गर्न मन लागेको कथामा नाटक वा सिनेमा बनाउँ वा काम गरौँ भन्ने रहर भयो भने सोच्दा सोच्दै यो त मैले गरिसकेँ त जस्तो हुनेरहेछ ।’। कालान्तरमा त्यसैबाट अफर आउनु सुखद् सयोग र भाग्यमानी दुवै भएको सौगात बताउँछन् । आफूले सपना देखेको सिनेमामा काम पनि त्यसैगरी गरेको उनले बताए । इन्द्रबहादुर राईको अर्को कथामा पनि काम गर्न मन लागेको उनले बताए । ‘कुन भनेर चाहिँ भन्दिनँ किन भने नभएससम्म हुँदैन, त्यसैले नभन्नु भन्छन्,’ उनले भने, ‘त्यसैले अहिले यो भनेर भन्दिनँ । तर कुनै बेला काम भयो भने भन्नेछु ।’। २७ वर्षअघि ‘जार’ पढ्दाको उत्साह अहिले फिल्ममा काम गरेर पूरा गरेकोमा सौगात खुशी छन् । ‘नाटकमा नभए पनि त्यो सपना फिल्ममा पुरा भयो । यो फिल्ममा काम गरिरहँदा इन्द्रबहादुर राईले पनि मेरो काम हेरिरहनु भएको हो कि जस्तो लाग्थ्यो’, उनी भन्छन् । चलचित्र ‘जार’ २२५ वर्ष अगाडिको कथामा आधारित रहेर बनेको सिनेमा हो । चलचित्रमा सौगातले अभिनेता अनुपविक्रमको श्रीमति गीताञ्जलीलाई भगाउने चरित्र निभाएका छन् । ‘त्यो काम एकदमै डरलाग्दो थियो । किनकी सन् १८ सयको दशकमा भएको त्यो घटनालाई चरित्रमा उतार्नु निकै जोखिम र चुनौती थियो । त्यो बेलाको समाज, नियम, कानून, भाषा, परिवेशमा हामी बाँधिएका थियौं । हरेक हिसाबले मैले जोखिम मोलेको थिएँ । अझ अर्काको श्रीमति नै भगाउनुपर्दाको अवस्था झन कस्तो होला ?’ सौगात प्रश्न गर्छन् । फेरि टेल पिक्चर्सले निर्माण गरेको ‘जार’ सामाजिक विषयमा बने पनि कम्प्लिट प्याकेज भएको निर्देशक फुर्वाको दाबी छ । त्यसैले ‘जार’ले दर्शकको मन जित्नेमा उनी ढुक्क छन् । चलचित्र ‘जार’मा सौगात मल्ल, अनुपविक्रम शाही, अभिनेत्री गीताञ्जली थापालगायत कलाकारको मुख्य भूमिका छ । होप रिल्स, एलए सेभेन सर्टस, बराल स्टुडियो र किवा प्रोडक्सनको सहकार्यमा निर्माण भएको चलचित्रको छायांकन सिक्किममा गरिएको छ । चलचित्र ‘जार’को कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योती क्षेत्री र पेमा रिन्जिङ लेप्चा छन् । सरवानन इलावार्सुको छायांकन रहेको चलचित्रमा अखिलेश राईको सम्पादन छ । सिनेमामा झुमा लिम्बू र गंगा थापाको संगीत छ । चलचित्र ‘जार’ नेपाल र भारतसहित अन्तर्राष्ट्रिय बजारमा एकसाथ प्रदर्शनमा आउने निर्माण टिमले बताएको छ । यो सिनेमा प्रदर्शनको लागि नेपालभित्र एप्पल इन्टरटेन्मेन्ट, रीच इन्टरटेन्मेन्ट र एफडी कम्पनीले वितरण गर्नेछ । "
‘महाराजधिराज’मा कलाकारहरूको बलियो लाइनअप,"काठमाडौं, २१ वैशाख । चलचित्र ‘महाराजधिराज’मा एकपछि अर्को चर्चित कलाकारहरूको घोषणा हुँदै जाँदा फिल्मको चर्चा झनै चुलिँदै गएको छ । परिच्छेद सेनले निर्देशन ‘महाराजधिराज’मा यसअघि रमेश उप्रेती अनुबन्ध भएका थिए । रमेशभन्दा अगाडि पल शाह अनुबन्ध भएका थिए । यतिबेला नायक आर्यन सिग्देल अनुबन्ध भएका छन् । मुख्य मध्येको एक भूमिकामा आर्यन अनुबन्ध भएको निर्माणपक्षले जनाएको छ । आर्यन, रमेश र पलको अनुबन्धले सिनेमाको लाइनअप बलियो हुँदै गएको छ । लाइनअप बलियो हुँदै जाँदा सिनेमाप्रतिको अपेक्षा पनि बढ्दै गएको छ । ‘महाराजधिराज’को पोस्टर यसअघि नै रिलिज भइसकेको छ । यस चलचित्रमा आर्यन कुन भूमिकामा प्रस्तुत हुने हुन् भन्ने विषयले अहिले दर्शकमाझ थप जिज्ञासा थपेको छ । आर्यनले ‘महाराजधिराज’मा अनुबन्ध हुन पाएकोमा खुशी व्यक्त गर्दै आफ्ना लागि फरक चरित्र र दर्शकका लागि नयाँ हुने बताए । यो चलचित्रमा जय किशन बस्नेत पनि एक महत्वपूर्ण भूमिकामा देखिने पक्का भइसकेको छ । ‘महाराजधिराज’मा निर्देशक सेन स्वयंको लेखन रहेको छ । उनले यसअघि निर्देशन गरेको सिनेमा ‘प्रेमगञ्ज’ समीक्षात्मक रुपमा अब्बल ठहरिएको थियो । फूलपातीमा प्रदर्शन हुने ‘महाराजधिराज’का प्रस्तुतकर्ता विराज विष्ट हुन् । उनले यसअघि ‘बुलाकी’ निर्माण गरेका थिए, जसले राष्ट्रिय अवार्ड समेत जितेको थियो । सिनेमाको निर्मातामा टोपेन्द्र विष्ट, चक्रबहादुर केसी र रवि खड्का छन् । निर्माण पक्षका अनुसार चलचित्रका सबै कलाकारहरूको नाम अझै पूर्ण रूपमा सार्वजनिक भइसकेको छैन । केही महत्वपूर्ण कलाकारहरूको घोषणा बाँकी रहेको जनाइएको छ, जसले चलचित्रको लाइनअपलाई झनै रोचक बनाएको छ । "
"चलचित्र ‘रिमै’ को फर्स्टलुक पोस्टर सार्वजनिक, भदौ २७ गतेबाट प्रदर्शन","काठमाडौं, २९ बैशाख । खिलबहादुर गुरुङको निर्देशनमा निर्माण भएको सिनेमा ‘रिमै’को फर्स्टलुक पोस्टर सार्वजनिक गर्दै प्रदर्शन मिति घोषणा गरिएको छ । सोमबार बुद्धजयन्तीको अवसर पारेर सार्वजनिक तीन पोस्टर मार्फत् यो सिनेमा आगामी भदौ २७ गतेबाट विश्वव्यापी प्रदर्शनमा आउने जानकारी दिइएको हो । सिनेमाको सार्वजनिक तीन पोस्टरमध्ये पहिलो पोस्टरमा अभिनेता दयाहाङ राई र रिस्मा गुरुङ प्रस्तुत छन् । दोस्रो पोस्टरमा उनीहरुसँगै अभिनेत्री गौमाया गुरुङलाई पनि स्थान दिइएको छ । तेस्रो पोस्टरमा दयाहाङ, रिस्मा र गौमायासहित सवैजसो मुख्य कलाकारहरु पोस्टरमा अटाएका छन् । सार्वजनिक पोस्टरले गुरुङ संस्कार अनुसार पात्रहरुलाई प्रस्तुत गरिएको बुझ्न सकिन्छ । यी तीन पोस्टरले सिनेमाप्रति दर्शकमाझ उत्साह पैदा गर्ने विश्वास निर्माण टिमको छ । गोरखा सिरानचोक एण्ड लिग लिगकोट फिल्मस् प्रा.लीको प्रस्तुती र रोटेपिङ इन्टरटेनमेन्टको सहकार्यमा निर्माण भएको सिनेमामा दयाहाङ राई, रिस्मा गुरुङ, बुद्धि तामाङ, गौमाया गुरुङ, अर्पण थापा, कविता आले मगर, माओत्से गुरुङ, पुस्कर गुरुङ, वीरमाया गुरुङ, वीरवल घले, डिवी गुरुङ, टेक गुरुङ र बाल कलाकार असिम सुब्बा, प्रेस्टु गुरुङ र प्रश्ना राना मगर लगायतको अभिनय रहेको छ । उपेन्द्र सुब्बाको लेखन रहेको सिनेमालाई शैलेन्द्रध्वज कार्कीले छायांकन गरेका हुन् । वीरवल घले कार्यकारी निर्माता रहेको सिनेमामा टिका गुरुङ, जितयात्री गुरुङ र दुनबहादुर घले निर्माता तथा बिनु गुरुङ, रोशन भट्टराई र राजेश घिमिरे सह–निर्माताको रुपमा रहेका छन् । सिनेमामा दीपक शर्मा र थानेश्वर गौतमको संगीत, किरण चाम्लिङ राई मुख्य सहायक निर्देशक, बिष्णु मैनाली प्रोडक्सन म्यानेजर र मित्रडि गुरुङको सम्पादन रहेको छ । "
मोहन नेपालीको स्वरमा ‘पार्‍यो हल्ली चल्ली’ सार्वजनिक,"काठमाडौं, २७ वैशाख । नेपाली सांगीतिक क्षेत्रलाई झनै रंगीन बनाउने उद्देश्यले गायक मोहन नेपालीको आवाजमा रहेको नयाँ गीत ‘पार्‍यो हल्ली चल्ली’ आज शनिबार सार्वजनिक गरिएको छ । भिडियोमा निशाना राई, गंगाराम श्रेष्ठ, आभास नेपाली र रोबन मगरको आकर्षक अभिनय देख्न पाइनेछ । भिडियोलाई विशाल बरालले निर्देशन गरेका हुन् भने दुर्गा श्रेष्ठको छायांकनले दृश्यलाई थप जीवन्त बनाएको छ । गीतमा नृत्य संयोजन दिलिप राईले गरेका छन् । भिडियोको सम्पादन र मेकअप अनिशा नानुद्वारा गरिएको छ । भिडियोको रंग संयोजन भने अनिल विष्ट प्युठानीले गरेका छन्, जसले गीतलाई आकर्षक र आधुनिक बनाएको छ । गीत शंकरा स्टुडियोमा रेकर्ड गरिएको हो र अनिल विष्ट प्युठानी युट्युब च्यानलमार्फत सार्वजनिक गरिएको छ । गीतका प्रोड्युसर गंगाराम श्रेष्ठ र निशाना राई हुन् । उनीहरुले नेपाली सांगीतिक क्षेत्रमा नवप्रतिभा र नयाँ सिर्जनालाई प्रोत्साहन दिएका छन्। गीतको संगीत, निर्देशन, अभिनय, र सम्पादनको समिश्रणले गर्दा ‘पार्‍यो हल्ली चल्ली’ गीत दर्शक तथा श्रोतामाझ लोकप्रिय हुने अपेक्षा गरिएको छ । "
सुहाउँदो भूमिका पाएकाले नरसिंहामा अभिनय गरेँ : राजेश हमाल,"काठमाडौं, २६ वैशाख । अभिनेता राजेश हमाल आठवर्षको अन्तरालपछि चलचित्रमा देखिँदै छन् । आफूले सुहाउँदो र अनुकूल भूमिका पाएकै कारण चलचित्र अभिनयमा पुनः फर्किएको अभिनेता हमालले बताएका हुन् । चलचित्र ‘नरसिंहा अवतार’ को श्रव्यदृश्य (ट्रेलर) सार्वजनिक गर्दै अभिनेता हमालले विगतका वर्षमा चलचित्रमा अभिनय गर्ने प्रस्ताव आए तापनि चित्त बुझ्दो र सुहाउँदो भूमिका नपाएकाले ठूलो पर्दामा नदेखिएको स्पष्ट पारे । “मलाई चलचित्रमा काम गर्ने प्रस्ताव धेरै आइरहेका थिएँ । तर, मैले आफ्नो पात्रलाई सुहाउँदो भूमिका पाइनँ र अन्य काममै व्यस्त भएँ । यस चलचित्रमा प्रस्ताव गर्दा पनि म अभिनय गर्ने मनस्थितिमा थिइनँ, तर निर्देशकले पटकथा सुनाउनुभएपछि मैले खोजेको जस्तो भूमिका पाएँ । चलचित्रको विषयवस्तु, म सुहाउँदो भूमिका र विश्वास गर्न सकिने निर्देशक, निर्माताको समूहले गर्दा म चलचित्रमार्फत ठूलो पर्दामा पुनः आएँ”, अभिनेता हमालले भने । उनले चलचित्रले मनोरञ्जनसँगै सामाजिक घटनालाई उजागर गरेको जानकारी दिए । निर्देशक दिवाकर भट्टराईले स्थापित अभिनेता हमाललाई पुनः चलचित्रको पर्दामा ल्याउनु आफ्ना लागि अवसर र चुनौती रहेको बताएका छन् । “अभिनेता हमालको प्रशंसक (फ्यान) का बारेमा मैले बोल्नै पर्दैन । त्यसैले उहाँलाई दर्शकको भावनाअनुरुप चलचित्रमा प्रस्तुत गर्नु मेरा लागि ठूलो चुनौती थियो । उहाँलाई हेर्न चलचित्र भवनसम्म आउनुहुने दर्शकले निराश हुनु पर्दैन, आफूले गरेको कामप्रति विश्वस्त छु । हाम्रो चलचित्रको मुख्य आकर्षण कथा नै हो, त्यहाँ परिवेशअनुसार सबै ‘पात्र’लाई सुहाउँदो भूमिकामा प्रस्तुत गरेको छु”, निर्देशक भट्टराईले भने । उनले पछिल्लो समय प्रदर्शन भएका चलचित्रभन्दा ‘नरसिंहा अवतार’ फरक रहेकाले चलचित्र भवन पुग्ने दर्शकको समय र पैसाको सदुपयोग हुने दाबी गरे । उक्त चलचित्रमा अभिनेता हमालसँगै राज कटुवाल, नीति शाह, सनिषा भट्टराई, सरोज खनाल, दीपा शाही, उषा खड्गी र बाल–कलाकारहरु एभेलिना खड्का र समाइरा थापाले अभिनय गरेका छन् । आगामी जेठ ९ गते नेपालभर प्रदर्शन हुने चलचित्र ‘नरसिंहा ः अवतार’ लाई नेम महर्जन, दीपक शर्मा ढकाल, नरेन्द्र महर्जन र ध्रुव न्यौपानेले संयुक्त रुपमा निर्माण गरेका हुन् । "
दुई नेपाली फिल्म ‘जार’ र ‘ऊनको स्वीटर’ आजदेखि हलमा,"काठमाडौं, २६ वैशाख । फ्राइडे रिलिजअन्तर्गत आज एकैदिन दुईवटा नेपाली चलचित्र प्रदर्शन भएका छन् । फुर्वा छिरिङ लामाको ‘जार’ र नवीन चौहान निर्देशित ‘ऊनको स्वीटर’ प्रदर्शनमा आएका हुन् । आर्टमाण्डू प्रालिको पहिलो फिचर सिनेमा ‘ऊनको स्वीटर’ पूर्वी नेपालको पाँचथर जिल्लामा छायांकन गरिएको सामाजिक कथा हो । सुजन चापागाईं र झुमा लिम्बूको संगीत र नवीन चौहानको लेखन रहेको चलचित्रले सांस्कृतिक विविधता र सामाजिक अन्तर्विरोधलाई देखाएको छ । ‘ऊनको स्वीटर’मा विपीन कार्की, मिरुना मगर, विल्सनविक्रम राई, परीक्षा लिम्बू, सुनील पोखरेल, एलेक्स पारस, प्रेम सुब्बा, माओत्से गुरुङलगायत कलाकारको अभिनय छ । यस्तै, ‘जार’ २२५ वर्ष अगाडिको कथामा आधारित रहेर बनेको चलचित्र हो । साहित्यकार इन्द्रबहादुर राईको ऐतिहासिक कथामा आधारित यो सिनेमालाई फुर्वा छिरिङ लामाले निर्देशन गरेका छन् । चलचित्र ‘जार’मा सौगात मल्ल, अनुपविक्रम शाही, अभिनेत्री गीताञ्जली थापालगायत कलाकारको मुख्य भूमिका छ । चलचित्र ‘जार’को कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योती क्षेत्री र पेमा रिन्जिङ लेप्चा छन् । झुमा लिम्बू र गंगा थापाको संगीत छ । "
"‘अपरेशन सिन्दूर’मा फिल्म बनाउन प्रतिस्पर्धा, ५० बढी निर्माताले दिए आवेदन","काठमाडौं, २६ वैशाख । मे ७ मा भारतीय सेनाले पाकिस्तानका ७ सहरमा रहेका ९ आतंकवादी लुकेका ठाउँमा ‘अपरेशन सिन्दूर’ चलाएको थियो । अहिले यो नाम पाउनका लागि बलिउडमा प्रतिस्पर्धा चलेको छ । रिपोर्टहरू विश्वास गर्ने हो भने लगभग ५० फिल्म निर्माताहरूले ‘अपरेशन सिन्दूर’ शीर्षकमा चलचित्र बनाउनका लाग आवेदन दिएका छन् । दैनिक भास्करका अनुसार फेडरेशन अफ वेस्टर्न इन्डिया सिने एम्प्लॉइज (आइएमपीए)का उपाध्यक्ष बीएन तिवारीले यसको पुष्टि गरेका छन् । अपरेसन सिन्दूरको खबर आएलगत्तै दर्जनौं चलचित्र निर्माताले यो नाम दर्ता गराउन सम्पर्क गर्न थालेको उपाध्यक्ष बीएन तिवारीले बताएका हुन् । उनका अनुसार बलिउडका फिल्म निर्माताहरूले मे ७ बिहानैदेखि नै सो नाम आफ्नो नाममा राखिदिन फोन गरेका थिए । यस विषयमा फिल्म बनाउने प्रतिस्पर्धा चलेको यस घटनाले देखाएको छ । अहिलेसम्म आइएमपीएमा मात्र १५ भन्दा बढी उत्पादकहरूले यो नामको लागि आवेदन दिएका छन् । धेरै आवेदन बाँकी अन्य तीन चलचित्र संस्थाहरूमा पनि गएको हुनुपर्छ । कुल ४०–५० जना यो उपाधि जित्ने दौडमा छन् । उपाधि प्राप्त गर्नका लागि नियमहरू बारे एन तिवारीले एउटै शीर्षकका लागि एकैपटक धेरै निर्माताले आवेदन दिएमा पहिले आवेदन दिनेलाई प्राथमिकता दिने नियम रहेको बताए । उनले अपरेशन सिन्दूरको उपाधि एक जनाले मात्र पाउने बताए । अरूले यसमा ‘देशका सिन्दूर’ ‘इन्साफका सिन्दूर’ वा ‘अपरेशन सिन्दूरः ए ट्रु स्टोरी’ आदि जस्ता नाम भने राख्न सक्छन्, तर विशुद्ध रूपमा ‘अपरेशन सिन्दूर’ भने एक जनाले मात्र निर्माताले पाउने छन् । धेरै उत्पादकहरू यो शीर्षक ट्रेडमार्क हुन चाहन्छन् ताकि अरू कसैले यसलाई प्रयोग गर्न नपरोस् । धेरैले यसलाई आफ्नो प्रोडक्सन हाउसको नाम बनाउन चाहेको उनले बताए । एउटै विषयमा यति धेरै निर्माता सँगै पुग्दा यसअघि पनि यस्तो भएको थियो र ? भन्ने प्रश्नमा उनले पहिलोपटक यस्तो भएकोसमेत बताएका छन् । यसपटकको मापन निकै ठूलो छ । कोही स्क्रिप्ट लेख्दै छन्, कोही गीत गाउँदै छन्, कसैले वेब सिरिजको लागि आइडिया तयार गरिरहेका छन् र यो सबैको कारण ‘अपरेशन सिन्दूर’ लाई विश्वको सबैभन्दा सफल सैन्य अपरेशन मानिएको छ । त्यसो त रिलायन्स इन्डस्ट्रीजले मे ७ मै ‘अपरेशन सिन्दूर’ को ट्रेडमार्कको लागि आवेदन पनि दिएको थियो । यद्यपि, रिलायन्स इन्डस्ट्रिजले मे ७ मा ‘अपरेशन सिन्दूर’ का लागि माग गरिएको ट्रेडमार्क आवेदन फिर्ता लिएको छ । यो आवेदन क्लास ४१ अन्तर्गत बनाइएको थियो । "
चलचित्र ‘महाराजधिराज’मा वर्षा अनुबन्ध,"काठमाडौं, २६ वैशाख । चलचित्र ‘महाराजधिराज’मा कलाकार अनुबन्ध हुने क्रम जारी छ । बलियो लाइनअप बनाउने क्रमलाई निर्माण पक्षले निरन्तरता दिएको छ । नायिका वर्षा शिवाकोटीलाई निर्माणपक्षले बिहीबार अनुबन्ध गरेको छ । आर्यन सिक्देल, रमेश उप्रेती र पल शाहपछि निर्माणपक्षले वर्षालाई अनुबन्ध गरेको हो । यो लाइनअपसँगै निर्माणपक्षले चलचित्रमा स्टार कलाकारको बाहुल्यता रहने सन्देश दिएको छ । स्टार कलाकार अनुबन्ध गर्दै लाइनअप बलियो बनेको सिनेमाप्रतिको अपेक्षा पनि बढ्दै गएको छ । यो चलचित्रमा जय किशन बस्नेत पनि एक महत्वपूर्ण भूमिकामा देखिने पक्का भइसकेको छ । ‘महाराजधिराज’लाई परिच्छेद सेनले निर्देशन गर्दैछन् । ‘महाराजधिराज’को पोस्टर यसअघि नै रिलिज भइसकेको छ । चलचित्र फूलपातीमा प्रदर्शन हुनेछ । सिनेमामा निर्देशक सेन स्वयंको लेखन रहेको छ । उनले यसअघि निर्देशन गरेको सिनेमा ‘प्रेमगञ्ज’ समीक्षात्मक रुपमा अब्बल ठहरिएको थियो । ‘महाराजधिराज’का प्रस्तुतकर्ता विराज विष्ट हुन् । उनले यसअघि ‘बुलाकी’ निर्माण गरेका थिए, जसले राष्ट्रिय अवार्ड समेत जितेको थियो । सिनेमाको निर्मातामा टोपेन्द्र विष्ट, चक्रबहादुर केसी र रवि खड्का छन् । "
मिलन चाम्सको फिल्म ‘सुम्निमा’मा उपासना अनुबन्धित,"काठमाडौं, २४ वैशाख । मिलन चाम्सको निर्देशनमा बन्ने आगामी फिल्म ‘सुम्निमा’मा मुख्य अभिनेत्री उपासना सिंह ठकुरी अनुबन्धित भएकी छन् । प्रेमकथामा आधारित हुने यो फिल्म नेपाली र अंग्रेजी भाषामा निर्माण हुनेछ । ‘सुम्निमा’मा उपासना अनुन्बन्धसँगै उनको जोडीको रुपमा काम गर्ने अभिनेताको लागि अडिसन आह्वान गरिएको छ । २० देखि २६ वर्षको युकेमा रहेको व्यक्तिले अडिसनमा भाग लिन पाउने पनि बताइएको छ। निर्देशक चाम्सले युनिभर्सल कथा र अन्तर्राष्ट्रिय बजारलाई लक्षित गर्दै फिल्म बन्ने बताए । ‘कथावस्तु पनि युनिभर्सल भएकाले पनि विदेशी बजारलाई लक्षित गर्दै फिल्म बन्नेछ ।’ चाम्सले भने । नेपाल र बेलायतमा यो फिल्म जुलाईदेखि छायांकन हुनेछ । चाम्स इन्टरटेनमेन्ट र गोर्खा फिल्म्स्को संयुक्त ब्यानरमा बन्ने फिल्म निर्देशक चाम्सको ११ औं निर्देशकीय प्रोजेक्ट हुनेछ । फिल्ममा राजीव थापाको कथा र पटकथा रहनेछ । चाम्सको निर्देशनमा बनेको बायोपिक सिनेमा ‘अञ्जिला’ले सफल प्रदर्शनको ५१ औं दिन पार गरिसकेको छ । ‘अञ्जिला’ले प्राप्त गरेको सफलतासँगै चाम्सलाई आगामी प्रोजेक्ट उत्कृष्ट बनाउनु पर्ने चुनौती छ । कथा राम्रो भएको र टिम राम्रो हुने हुँदा ‘सुम्निमा’ उत्कृष्ट सिनेमा बन्नेमा चाम्स ढुक्क देखिएका छन् । चलचित्रका अन्य प्राविधिक र टिमको बारेमा पछि मात्र जानकारी दिने चाम्सले बताए । "
चलचित्र ‘जार’को ग्राण्ड प्रिमियर शो सम्पन्न,"काठमाडौं, २४ वैशाख । नेपाली चलचित्र ‘जार’को प्रिमियर शो भव्य रुपमा सम्पन्न भएको छ । मंगलबार बेलुका लबिम मलमा रहेको क्युएफएक्स हलमा मौलिक नाचगानसहित प्रिमियर शो सम्पन्न गरिएको हो । प्रिमियरपछि सञ्चारकर्मीहरुसँग कुराकानी गर्दै अभिनेता सौगात मल्लले आफूले २६–२७ वर्ष देखि कल्पना गरेको चलचित्रमा काम गर्न पाउँदा निकै खुसी लागेको बताए । यस्तो पात्र निभाउने हरेक कलाकारलाई लोभ हुने भन्दै आफूले मौका पाएको उनले खुसी व्यक्त गरे । उनले भने, ‘एकदमै नछुटाउने खालको चलचित्र बनेको छ । यो मेरो २६–२७ वर्ष देखिको एउटा कल्पना थियो । कतिपटक मलाई यस्तोसम्म भयो कि मैले यो फिल्म गरिसके जस्तो लाग्थ्यो । त्यति मन परेको थियो । कुनै दिन गर्छु भनेर कुरेर बसेको थिए । धेरै ६–७ वर्ष देखि नै प्रयास गर्दा भएको थिए । तर अहिले आएर बन्न लेखेको रहेछ । यस्तो पात्र निभाउने हरेक कलाकारलाई लोभ हुन्छ । मैले पाएँ । खुसी छु ।’। त्यस्तै, अर्का नायक अनुपविक्रम शाहीले इतिहासलाई हामीले पर्दामा उतार्ने प्रयास गरेको भन्दै दर्शकको साथ पाउनेमा आशावादी रहेको बताए । उनले भने, ‘इतिहासलाई हामीले पर्दामा उतार्ने प्रयास गरेको छौँ । हजुरहरुले साथ र सहयोग गर्नुहुने भन्ने पूर्णरुपमा विश्वास व्यक्त गर्दछु ।’। सिक्किममा छायांकन गरिएको यो फिल्मको यसअघि दार्जिलिङ र सिक्किममा प्रिमियर गरिएको थियो । साहित्यकार इन्द्रबहादुर राईको ऐतिहासिक कथामा आधारित रहेर २२५ वर्ष अगाडिको कथामा फिल्म ‘जार’ बनेको हो । फुर्वा छिरिङ लामाको निर्देशन रहेको फिल्ममा अभिनेता सौगात मल्ल, अनुपविक्रम शाही र अभिनेत्री गीताञ्जली थापा लगायत कलाकारहरूको मुख्य भूमिका रहेको छ । होप रिल्स, एलए सेभेन सर्टस, बराल स्टुडियो र किवा प्रोडक्सनको सहकार्यमा निर्माण भएको फिल्मको कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योती क्षेत्री र पेमा रिन्जिङ लेप्चा छन् । ‘जार’ शुक्रबारदेखि नेपाल अन्तर्राष्ट्रिय बजारमा एकसाथ प्रदर्शनमा आउन लागेको हो । "
सुदिप र शान्तीश्रीको स्वरमा गीत ‘केही भनेकै छैन’ सार्वजनिक,"काठमाडौं, २३ वैशाख । लोकदोहोरी गीत ‘केही भनेकै छैन’ सार्वजनिक भएको छ । गीतमा सुदिप अधिकारी र शान्तीश्री परियारको स्वर छ । गीतको भिडियो सुदिप अधिकारी अफिसियल युट्युब च्यानलमा हेर्न सकिन्छ । शब्द तथा संगीत सुदीप अधिकारीको छ । कमल सौरागको संगीत संयोजन रहेको गीतमा कुमार राना मगरको मिक्सिङ तथा मास्टरिङ रहेको छ । खुमन राना र सुमन रानाले गीत रेकर्डिङ गरेका छन् । गीतको भिडियो पनि निर्माण गरिएको छ । ओवी रायमाझी र जुना विश्वकर्माको अभिनय रहेको छ । सुदीप बरालको छायांकन रहेको गीतको भिडियो सम्पादन मनोज कार्कीले गरेका छन् । गाउँले परिवेशमा खिचिएको भिडियोमा ग्रामीण जनजीवन समेटिएको छ । लेकबेसी, गोठालो, र पानी पँधेरो गर्दा युवा युवतीबीच बसेको प्रेम गीत र भिडियोमा समेटिएको छ । गीतमा प्रेममा रहेको जोडीको प्रेमिल कल्पना, प्रेमिकालाई छोडेर टाढा जानु पर्दाको पीडा र त्यसक्रममा हुने युवायुवतीको संवाद गीतमा सुन्न र देख्न सकिन्छ । "
पवनदीप राजन दुर्घटनामा गम्भीर घाइते,"काठमाडौं, २२ बैशाख । इन्डियन आइडल सिजन १२ का विजेता पवनदीप राजन दुर्घटनामा परेर गम्भीर घाइते भएका छन् । चम्पावतबाट दिल्ली जाँदै गर्दा गजरौलाको राजमार्गमा उनी सवार कार दुर्घटनामा परेको हो । उनका दुवै हात र खुट्टा भाँचिएको बताएको छ । पवनदीप आफैँले लगाएको गाडी दुर्घटनामा परेको हो । उनको गाडी सडक छेउमा रोकि राखिएको कन्टेनरमा गएर ठोक्किएको थियो । सामाजिक सञ्जालमा गायकको भिडियो र फोटोहरु सार्वजनिक भएको छ, जसमा उनी गम्भीर अवस्थामा देखिएका छन् र डाक्टरहरूले उनको उपचार गरिरहेका छन् । अस्पतालको ओछ्यानबाट आएको तस्बिरमा उनी गम्भीर अवस्थामा देखिन्छन्। दुर्घटनामा उनका दुई साथीहरूलाई पनि गम्भीर चोट लागेको बताइएको छ। "
दुई दशकपछि ‘जार’मा मेरो सपना पूरा भयो : सौगात मल्ल,"काठमाडौं, २२ वैशाख । साहित्यकार इन्द्रबहादुर राईको कृति ‘जार’मा आधारित रहेर निर्माण गरिएको चलचित्र ‘जार’ यही वैशाख २६ गतेबाट प्रदर्शनमा आउँदैछ । फुर्वा छिरिङ लामाको निर्देशन रहेको यो चलचित्रमा सौगात मल्ल, अनुपविक्रम शाही र गीताञ्जली थापा प्रमुख भूमिकामा छन् । अभिनेता मल्ललाई दुई दशक अघि नै खेल्न मन लागेको चलचित्र हो, जार । जब उनले साहित्यकार इन्द्र बहादुर राईको कथा ‘जार’ पढे, त्यही बेला नै उनलाई यसमा काम गर्ने रहर थियो । दुई दशकपछि आफ्नो सपना पूरा भएको सौगातले बताए । २७ वर्षअघि नाटक ‘जार’ गुरुकुलमा हेरे नाटकमा अभिनय गर्न नपाए पनि नाटक भने पढेको बताउँदै सौगातले भने, ‘म त्यो समयमा एउटा फिल्ममा फाइनल भइसकेको थिएँ । जसले गर्दा यो नाटकमा काम गर्न पाइनँ’, सौगात भन्छन्, ‘तर नाटक पढ्ने मौका पाएँ । कुनै कुनै कथा, उपन्यासले मान्छेलाई दुई चारदिनसम्म सुत्ने वातावरण दिँदैन । मलाई पनि त्यस्तै भयो ।’। ‘जब यो कथा मैले पढेँ, त्यही बेला नै म यसमा नाटक बनाउँछु भन्ने थियो । त्यसबेला सिनेमाबारे त सोच्ने भइसकेको थिइनँ,’ सौगात भन्छन्, ‘त्यही सिनेमाका लागि दुई दशकपछि अफर आउँदा सरप्राइज भयो ।’। मुख्य मात्रै होइन जुनसुकै रोलका लागि अफर आएको भए पनि ‘जार’मा आफू खेल्न तयार रहेको उनले बताए । यद्यपि, मुख्य रोलका लागि नै अफर आएपछि झन धेरै खुसी भएको उनले बताए । सौगातका अनुसार चलचित्रमा उनले निर्वाह गरेको चरित्रबारे पुस्तकमा पढ्दा उनको जिउँमा काँडा नै उम्रिएको थियो । ‘मैले कागबेनीको चरित्र पछि जारलाई संगालेर राखेको थिएँ । गुरुकुलमा इन्द्रबहादुर राई आउनुहुँदा जारमा नाटक गर्ने इच्छा छ भन्नुभएको थियो । त्यो बेला चरित्रको बारेमा कुराकानी पनि भएको थियो । तर मैले अरु चलचित्र साइन गरिसकेको थिएँ । तर कुनै दिन जारकै कथामा चलचित्र बन्यो भने त्यो पात्र म निभाउँछु भन्ने प्रतिबद्धता जनाएँ’, सौगात सम्झन्छन् । कथा पढेपछि तीन महिनासम्म ‘जार’कै पात्रमा बसेको उनी सुनाउँछन् । ‘मैले जब यो कथा पढेँ । मलाई यो कथाले यसरी तान्यो म त्यसभित्रै डुबेँछु,’ सौगात भन्छन्, ‘तीन महिनासम्म त जारबारे कसैले कुरा गरे मैले त यो खेलिसकेँ त जस्तो लाग्थ्यो । आफूलाई काम गर्न मन लागेको कथामा नाटक वा सिनेमा बनाउँ वा काम गरौँ भन्ने रहर भयो भने सोच्दा सोच्दै यो त मैले गरिसकेँ त जस्तो हुनेरहेछ ।’। कालान्तरमा त्यसैबाट अफर आउनु सुखद् सयोग र भाग्यमानी दुवै भएको सौगात बताउँछन् । आफूले सपना देखेको सिनेमामा काम पनि त्यसैगरी गरेको उनले बताए । इन्द्रबहादुर राईको अर्को कथामा पनि काम गर्न मन लागेको उनले बताए । ‘कुन भनेर चाहिँ भन्दिनँ किन भने नभएससम्म हुँदैन, त्यसैले नभन्नु भन्छन्,’ उनले भने, ‘त्यसैले अहिले यो भनेर भन्दिनँ । तर कुनै बेला काम भयो भने भन्नेछु ।’। २७ वर्षअघि ‘जार’ पढ्दाको उत्साह अहिले फिल्ममा काम गरेर पूरा गरेकोमा सौगात खुशी छन् । ‘नाटकमा नभए पनि त्यो सपना फिल्ममा पुरा भयो । यो फिल्ममा काम गरिरहँदा इन्द्रबहादुर राईले पनि मेरो काम हेरिरहनु भएको हो कि जस्तो लाग्थ्यो’, उनी भन्छन् । चलचित्र ‘जार’ २२५ वर्ष अगाडिको कथामा आधारित रहेर बनेको सिनेमा हो । चलचित्रमा सौगातले अभिनेता अनुपविक्रमको श्रीमति गीताञ्जलीलाई भगाउने चरित्र निभाएका छन् । ‘त्यो काम एकदमै डरलाग्दो थियो । किनकी सन् १८ सयको दशकमा भएको त्यो घटनालाई चरित्रमा उतार्नु निकै जोखिम र चुनौती थियो । त्यो बेलाको समाज, नियम, कानून, भाषा, परिवेशमा हामी बाँधिएका थियौं । हरेक हिसाबले मैले जोखिम मोलेको थिएँ । अझ अर्काको श्रीमति नै भगाउनुपर्दाको अवस्था झन कस्तो होला ?’ सौगात प्रश्न गर्छन् । फेरि टेल पिक्चर्सले निर्माण गरेको ‘जार’ सामाजिक विषयमा बने पनि कम्प्लिट प्याकेज भएको निर्देशक फुर्वाको दाबी छ । त्यसैले ‘जार’ले दर्शकको मन जित्नेमा उनी ढुक्क छन् । चलचित्र ‘जार’मा सौगात मल्ल, अनुपविक्रम शाही, अभिनेत्री गीताञ्जली थापालगायत कलाकारको मुख्य भूमिका छ । होप रिल्स, एलए सेभेन सर्टस, बराल स्टुडियो र किवा प्रोडक्सनको सहकार्यमा निर्माण भएको चलचित्रको छायांकन सिक्किममा गरिएको छ । चलचित्र ‘जार’को कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योती क्षेत्री र पेमा रिन्जिङ लेप्चा छन् । सरवानन इलावार्सुको छायांकन रहेको चलचित्रमा अखिलेश राईको सम्पादन छ । सिनेमामा झुमा लिम्बू र गंगा थापाको संगीत छ । चलचित्र ‘जार’ नेपाल र भारतसहित अन्तर्राष्ट्रिय बजारमा एकसाथ प्रदर्शनमा आउने निर्माण टिमले बताएको छ । यो सिनेमा प्रदर्शनको लागि नेपालभित्र एप्पल इन्टरटेन्मेन्ट, रीच इन्टरटेन्मेन्ट र एफडी कम्पनीले वितरण गर्नेछ । "
‘महाराजधिराज’मा कलाकारहरूको बलियो लाइनअप,"काठमाडौं, २१ वैशाख । चलचित्र ‘महाराजधिराज’मा एकपछि अर्को चर्चित कलाकारहरूको घोषणा हुँदै जाँदा फिल्मको चर्चा झनै चुलिँदै गएको छ । परिच्छेद सेनले निर्देशन ‘महाराजधिराज’मा यसअघि रमेश उप्रेती अनुबन्ध भएका थिए । रमेशभन्दा अगाडि पल शाह अनुबन्ध भएका थिए । यतिबेला नायक आर्यन सिग्देल अनुबन्ध भएका छन् । मुख्य मध्येको एक भूमिकामा आर्यन अनुबन्ध भएको निर्माणपक्षले जनाएको छ । आर्यन, रमेश र पलको अनुबन्धले सिनेमाको लाइनअप बलियो हुँदै गएको छ । लाइनअप बलियो हुँदै जाँदा सिनेमाप्रतिको अपेक्षा पनि बढ्दै गएको छ । ‘महाराजधिराज’को पोस्टर यसअघि नै रिलिज भइसकेको छ । यस चलचित्रमा आर्यन कुन भूमिकामा प्रस्तुत हुने हुन् भन्ने विषयले अहिले दर्शकमाझ थप जिज्ञासा थपेको छ । आर्यनले ‘महाराजधिराज’मा अनुबन्ध हुन पाएकोमा खुशी व्यक्त गर्दै आफ्ना लागि फरक चरित्र र दर्शकका लागि नयाँ हुने बताए । यो चलचित्रमा जय किशन बस्नेत पनि एक महत्वपूर्ण भूमिकामा देखिने पक्का भइसकेको छ । ‘महाराजधिराज’मा निर्देशक सेन स्वयंको लेखन रहेको छ । उनले यसअघि निर्देशन गरेको सिनेमा ‘प्रेमगञ्ज’ समीक्षात्मक रुपमा अब्बल ठहरिएको थियो । फूलपातीमा प्रदर्शन हुने ‘महाराजधिराज’का प्रस्तुतकर्ता विराज विष्ट हुन् । उनले यसअघि ‘बुलाकी’ निर्माण गरेका थिए, जसले राष्ट्रिय अवार्ड समेत जितेको थियो । सिनेमाको निर्मातामा टोपेन्द्र विष्ट, चक्रबहादुर केसी र रवि खड्का छन् । निर्माण पक्षका अनुसार चलचित्रका सबै कलाकारहरूको नाम अझै पूर्ण रूपमा सार्वजनिक भइसकेको छैन । केही महत्वपूर्ण कलाकारहरूको घोषणा बाँकी रहेको जनाइएको छ, जसले चलचित्रको लाइनअपलाई झनै रोचक बनाएको छ । "
‘जार’को लागि अरू फिल्ममा भन्दा १० गुणा बढी मेहनत गरेँ : अनुपविक्रम शाही,"दार्जिलिङ, २० वैशाख । प्रदर्शोन्मुख फिल्म ‘जार’का प्रमुख अभिनेता अनुपविक्रम शाहीले यो फिल्मको हिस्सा बन्न पाउनु आफ्नो करियरको ठूलो उपलब्धि रहेको बताएका छन् । फिल्मको प्रचारप्रसारको क्रममा भारतको दार्जिलिङ पुगेका शाहीले स्थानीय पत्रकारहरूसँग कुरा गर्दै इन्द्रबहादुर राईद्वारा लिखित नेपाली समाजको ऐतिहासिक कृतिमाथिको फिल्ममा अभिनय गर्न पाउनु नै आफ्नो लागि गर्वको कुरा रहेको बताए । ‘यो फिल्म मेरो लागि थप विशेष छ, मैले विगतमा गर्दै आएको पात्रबाट बाहिर निस्केर यो पटक बिलकुलै फरक पात्रलाई बोकेको छु,’ उनले भने, ‘जारको हर्षजीत पात्रमा तयार हुन मैले अन्य फिल्ममा भन्दा १० गुणा बढी मेहनत गरेको छु ।’। सिक्किम र दार्जिलिङका स्थानीय दर्शकसँग नजिकबाट साक्षात् गर्न पाउँदा खुशी लागेको बताउँदै उनले गोर्खाली पुर्खाको वास्तविक विगतलाई नजिकबाट थाहा पाउन जार उपयुक्त विकल्प रहेको बताए । निर्देशक फुर्वाछिरिङ लामाले जारले सयौँ वर्ष पुरानो गोर्खाली समाजको कथा बोलेको भन्दै गोर्खाली नयाँ पुस्तालाई नै आफ्नो फिल्म समर्पित गरिएकोले हेरेर साथ दिन आग्रह गरे । ‘यो फिल्म हामीले गोर्खालीकै लागि तयार गरेका हौँ, आइबी राईज्यूको कथालाई जस्ताको तस्तै पर्दामा उतार्ने कोसिस गरेका छौँ,’ उनले भने । कार्यकारी निर्माता ज्योति क्षेत्रीले एउटा उत्कृष्ट फिल्म तयार गर्न लगानीमा कुनै कम्प्रमाइज नगरिएको बताइन् । सिक्किम प्रिमियरमा प्राप्त दर्शक समीक्षाले उत्साहित बनाएको बताउँदै निर्माता क्षेत्रीले यही मे ९ (वैशाख २६)बाट फिल्म प्रदर्शनमा आउँदा सिक्किम, दार्जिलिङ र नेपाल सबै ठाउँका दर्शकबाट साथ र माया पाउने विश्वास व्यक्त गरिन् । यो फिल्ममा अनुपविक्रमसँगै सौगात मल्ल र भारतीय राष्ट्रिय चलचित्र पुरस्कार विजेता अभिनेत्री गीताञ्जली थापाको प्रमुख अभिनय छ । "
नोरा फतेही नेपाल आउँदै,"काठमडौं, १९ वैशाख । भारतीय अभिनेत्री तथा नृत्याङ्गना नोरा फतेही नेपाल आउनेृ भएकी छन् । सामाजिक संस्था ‘ह्युमन रेस्पेक्ट नेपाल’को सहयोगार्थ आयोजना हुने च्यारिटी कार्यक्रमका लागि अभिनेत्री फतेही नेपाल आउन लागेको आयोजक वल्र्डवाइड फिल्मस् नेटवर्क प्रालिले बिहीबार काठमाडौंमा पत्रकार सम्मेलन गरी जानकारी दिएको छ । संस्थाका अध्यक्ष देव मगरका अनुसार शिक्षाबाट वञ्चित बालबालिकाको क्षेत्रमा काम गर्दै आएको सामाजिक संस्था ‘ह्युमन रेस्पेक्ट नेपाल’को सहयोगार्थ च्यारिटी कार्यक्रमका लागि अभिनेत्री फतेही नेपाल आउन लागेकी हुन् । उनले भने, ‘मनोरञ्जनमार्फत सामाजिक कार्यलाई सहयोग गर्ने उद्देश्यले हामीले यो कार्यक्रम गर्न लागेका हौँ ।’। आगामी जेठ ३ गते ‘नोरा फतेही लाइभ इन नेपाल’ कार्यक्रम आयोजना हुने भएको हो । नेपाल आउन र नेपालीलाई भेट्न आफू उत्साहित रहेको अभिनेत्री फतेहीले बताएकी छन् । उनले एक श्रव्यदृश्य सन्देशमार्फत आफू पहिलो पटक नेपाल आउने र यहाँबाट अहिलेसम्म प्राप्त गरिरहेको मायाका लागि धन्यवाद व्यक्त गर्दै आफ्नो प्रस्तुति दिने बताएकी छन् । ‘म काठमाडौं आउन उत्साहित छु, यो मेरो पहिलो भ्रमण हुनेछ, सामाजिक कार्यका यो कार्यक्रमलाई सफल बनाउन सबैलाई आग्रह गर्दछु’, उनले भनेकी छन् । इभेन्टको व्यवस्थापन मनु मिडिया प्रालिले गर्नेछ । अभिनेत्री फतेहीको ‘दिलबर दिलबर’, ‘कुसु कुसु’, ‘ओ साकी साकी’, ‘नाच मेरी रानी’, ‘स्नेक डान्स’लगायत गीत लोकप्रिय छन् । कार्यक्रममा नेपाली कलाकारहरु दुर्गेश थापा, नृत्याङ्गना तेरिया फौजा मगर, नृत्यकार समर्पण लामालगायतले प्रस्तुती दिने आयोजित पत्रकार सम्मेलनमा जानकारी गराइयो । कार्यक्रमको टिकट ‘खल्ती’ एपमा उपलब्ध रहेको आयोजक तथा कार्यक्रम संयोजक मनिष कार्कीले जानकारी दिए । "
सिक्किममा गरियो ‘जार’को वर्ल्ड प्रिमियर,"सिक्किम, १८ वैशाख । यही वैशाख २६ बाट सार्वजनिक प्रदर्शनमा आउन लागेको चलचित्र ‘जार’को सिक्किममा ग्राण्ड वर्ल्ड प्रिमियर सम्पन्न भएको छ । सिक्किम गान्तोकस्थित वाज्रा वर्ल्डमा आयोजित प्रिमियरमा विभिन्न क्षेत्रबाट प्रतिनिधित्व गर्ने विशिष्ट व्यक्तित्वहरू तथा सिक्किमबाट नेपाली चलचित्र उद्योगमा प्रतिनिधित्व गर्ने चलचित्रकर्मीहरूको उपस्थिति थियो । चलचित्रको प्रीमियरमा सहभागी हुन निर्देशक फुर्वा छिरिङ लामाको नेतृत्वमा अभिनेताद्वय सौगात मल्ल र अनुपविक्रम शाहीसहितको टिम नेपालबाट सिक्किम पुगेको थियो । ७ सय सिट क्षमताको वाज्रा हल अतिथि दर्शकबाट भरिएको थियो । पारिवारिक कारणबस अभिनेत्री गीताञ्जली थापा भने आफ्नो चलचित्रको पहिलो प्रीमियरमा सहभागी हुन सकिनन् । चलचित्र हेरिसकेपछि स्थानीय दर्शकले उत्कृष्ट प्रतिक्रिया दिएका छन् । चलचित्रलाई पर्दामा नियाल्दै केही घण्टा मात्रै पनि आफ्नै समाजको इतिहासको साक्षी बस्न पाउँदा सिक्किमेली दर्शक कोही भावुक त कोही उत्साहित देखिए । कलाकार, निर्देशक, सिनेमाटोग्राफी, विजिएम र भिएफएक्सलाई दर्शकले तारिफ गरे । गायिका तथा संगीतकार झुमा लिम्बुको संगीत प्रशंसाको केन्द्रमा पर्ने अर्को पक्ष बन्यो । नवकलाकार सुस्मिता भुजेलको अभिनय कलालाई पनि दर्शकले स्वागत गरेका छन् । वरिष्ठ साहित्यकार इन्द्रबहादुर राईको कथामा आधारित चलचित्रले कृतिलाई पूर्णतः न्याय गरेको निर्देशक साम्तेन भुटियाले बताए । नेपाली मौलिकता पस्केको ‘जार’ अभिनय, निर्देशक र प्राविधिक सबै पक्षमा अब्बल बनेको उनको भनाइ छ । ‘धेरै चलचित्रमा निर्देशकलाई भेट्नै मुस्किल पर्छ, यो चलचित्रमा हरेक जसो दृश्यमा निर्देशकलाई पाउन सकिन्छ, राम्रो चलचित्रको बलियो पक्ष नै यो हो,’ साम्तेनले भने, ‘धेरै लामो दृश्यमा संवाद नै नराखी पनि निर्देशकले दर्शकलाई होल्ड गर्न सफल छ, एउटा सृजनशील मेकर नेपाली चलचित्रले पाएको छ ।’। दिग्गज अभिनेता उत्तम प्रधानले चलचित्र उत्कृष्ट बनेको भन्दै सम्पूर्ण टिमलाई बधाई दिए । कलाकारको अभिनय र निर्देशकीय पक्षलाई तारिफ गर्न समय खर्चेका प्रधानले नेपाली दर्शकले आफ्नो समाजको विगत थाहा पाउन जार एक पटक हेर्नै पर्ने चलचित्र रहेको बताए । मुख्यतः निर्देशक फुर्वा लामा, अभिनेत्री गीताञ्जली, अभिनेता द्वय सौगात र अनुपविक्रम दर्शकको प्रशंसाको केन्द्रमा परे । चलचित्र हेरिसकेपछि उनीहरूसँग तस्बिर र सेल्फीको लागि दर्शकले पालो पर्खेर बसेका थिए । चलचित्रमा महँगो लगानीमा भिएफएक्सबाट तयार गरिएको बाघको दृश्यले सबैको ध्यान खिच्यो । जस्ताको तस्तै उतार्ने प्रयत्नसहित तयार गरिएको दृश्य पर्दामा आउँदा दर्शकले सिठ्ठी र तालीले स्वागत गरे । निर्देशक फुर्वा छिरिङ लामाले आफूले सोचेको भन्दा राम्रो प्रतिक्रिया पाएको भन्दै कतिपय ठाउँमा गरिएका नयाँ प्रयोग र जोखिमलाई दर्शकले अनुमोदन गरेको बताए । ‘खेलाडीले खेल सकेपछि कस्तो खेल्यो र के सिक्न पायो भन्ने हुन्छ, दर्शक प्रतिक्रियाले उत्साहित छु, वर्षौको मेहनतले सम्मान पाउँदा खुशी छु’ उनले भने । अभिनेताद्वय सौगात र अनुपविक्रमले सिक्किमेली दर्शकसँगै बसेर चलचित्र हेर्दा राम्रो प्रतिक्रिया पाएको भन्दै चलचित्र पारखीलाई जारले तृप्त बनाउने बताए । आइवी राईको अमर कृतिमा आधारित चलचित्रलाई पनि दर्शकले अमर बनाउने विश्वास सौगात र अनुपको छ । सिक्किम लोकसभा डेपुटी स्पिकर राजकुमारी थापा प्रमुख अतिथि रहेको कार्यक्रममा अतिथिको रूपमा सिक्किम प्रहरी प्रमुख अक्षय सच्देवा, लोकसथा सदस्य इन्द्रहाङ सुब्बा, मुखमन्त्रीका राजनीतिक सल्लाहकार ज्याकव खालिम, सिक्किम सरकारका प्रवक्ता कर्मा सुब्बा, मुख्यमन्त्री कार्यालय सचिव एसडी ढकाल लगायतका विशिष्ट राजनीतिक व्यक्तित्वहरूसहित नेपाली चलचित्र निर्माता सुस्मा गुरुङ, निर्देशक साम्तेन भुटिया, प्रशान्त रसाइली अभिनेता उत्तम प्रधान लगायत उपस्थित थिए । सिक्किमपछि मे ३ तारिखमा सिलिगुडी (सिलिगुरी) मा यो चलचित्रको दोस्रो प्रिमियर तय गरिएको छ । बिहीबार दार्जिलिङ पुगेर प्रचारात्मक कार्यक्रम सम्पन्न गरेपछि ‘जार’ टिम सिलिगुरी पुग्नेछ । सरवानन इलावार्सुको छायांकन रहेको चलचित्रमा अखिलेश राईको सम्पादन छ । चलचित्रको कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योति क्षेत्री र पेमा रिन्जिङ लेप्चा छन् । होप रिल्स, एलए सेभेन सर्ट्स, बराल स्टुडियो र किवा प्रोडक्सनको सहकार्यमा यो चलचित्र निर्माण भएको हो । "
चलचित्र ‘महाराजधिराज’मा रमेश उप्रेती अनुबन्धित,"काठमाडौं, १८ वैशाख । चलचित्र ‘महाराजधिराज’मा नायक रमेश उप्रेती अनुबन्ध भएका छन् । रमेश मुख्यमध्ये एक भूमिकामा अनुबन्ध भएका हुन् । रमेश लामो समयपछि रमेश चलचित्रमा फर्किन लागेका हुन् । चलचित्र ‘ऐश्वर्य’पछि उनी पहिलोपटक चलचित्रमा काम गर्न लागेका हुन् । यसबीचमा केही चलचित्रमा अनुबन्ध भए पनि रिलिज भएका छैनन् । केही गीतका भिडियोमा भने रमेश देखिएका छन् । ‘महाराजधिराज’लाई परिच्छेद सेनले निर्देशन गर्दैछन् । सिनेमा ‘महाराजधिराज’को पोस्टर यसअघि नै रिलिज भइसकेको छ । फूलपातीलाई प्रदर्शन मिति घोषणा गर्दै सिनेमामा अभिनेता पल शाहले मुख्य भूमिका निर्वाह गर्ने जानकारी निर्माणपक्षले यसअघि नै दिइसकेको छ । पोस्टरमा पललाई दुई अलग चरित्रमा देखाइएको थियो । जहाँ उनी एउटामा न्यूड (वस्त्रविहीन) अवस्थामा सिंहासनमा बसेका छन् । अर्कोमा उनको पात्र शीरमा श्रीपेच र हातमा राजदण्डसहित राजर्षी पहिरनमा देखिएका थिए । सिनेमामा निर्देशक सेन स्वयंको लेखन रहेको छ । उनले यसअघि निर्देशन गरेको सिनेमा ‘प्रेमगञ्ज’ समीक्षात्मक रुपमा अब्बल ठहरिएको थियो । ‘महाराजधिराज’का प्रस्तुतकर्ता विराज विष्ट हुन् । उनले यसअघि ‘बुलाकी’ निर्माण गरेका थिए, जसले राष्ट्रिय अवार्ड समेत जितेको थियो । सिनेमाको निर्मातामा टोपेन्द्र विष्ट, चक्रबहादुर केसी र रवि खड्का छन् । "
चलचित्र ‘शिवांशः च्याप्टर १’को निर्माण घोषणा,"काठमाडौं, १७ वैशाख । नेपाली चलचित्र ‘शिवांश’को निर्माण औपचारिक रूपमा घोषणा गरिएको छ । निर्माणपक्षले बुधबार फस्टलुक सार्वजनिक गर्दै ‘शिवाशंः च्याप्टर १’ निर्माणको घोषणा गरेको हो । अञ्जान सिनेमा प्रोडक्सन हाउसको ब्यानरमा निर्माण हुने यो चलचित्रको निर्देशन सन्तोष कुमार आत्रेयले गर्नेछन् । यो उनको डेब्यु निर्देशकीय सिनेमा हो । चलचित्रमा प्रवीण खतिवडा, तेज गिरी र रुषा न्यौपाने मुख्य भूमिकामा देखिनेछन् भने विकास जोशी, विमला लिम्बु, प्रदीप कुमार चौधरी, सबिर चुरौटे, उदय कुमार सुब्बा, टिका निरौला लगायत कलाकारहरूको पनि अभिनय रहनेछ । चलचित्रको कथा अञ्जान केसीले लेखेका हुन्, जो यसका निर्माता पनि हुन् । सहनिर्मातामा शोभा भण्डारी र अनिस केसी बोगटी रहेका छन्। पटकथा भने बारत लिम्बुले तयार पारेका छन् । सार्वजनिक पोस्टरमा प्रमुख कलाकार प्रवीण खतिवडा फलामको साङ्लोले बाँधिएको अवस्थामा देखिएका छन् । अनुहारको आधा भाग मात्र देखिएको उक्त दृश्यमा उनी विरोधीको नियन्त्रणमा परेका छन् भन्ने आभास हुन्छ । पोस्टरमा एक व्यक्तिको अगाडि सिंगो गाउँमा आगो लागेको दृश्य देखिन्छ, जसले चलचित्र शक्ति संघर्षमा आधारित रहेको संकेत गर्दछ । तर कथावस्तुबारे निर्माणपक्षले थप विवरण सार्वजनिक गरेको छैन । चलचित्रमा न्ह्यू बज्राचार्य र राजनराज शिवाकोटीको संगीत रहनेछ । गीत लेखनमा राजनराज शिवाकोटी र विप्लव प्रतीक छन् । स्वर राजनराज शिवाकोटी, मिलन नेवार र समीक्षा अधिकारीको रहनेछ । यो चलचित्रमा मिलन श्रेष्ठको द्वन्द्व निर्देशन हुनेछ भने नृत्य निर्देशन विक्रम चोहानले गर्नेछन् । सिनेमाटोग्राफी सरद महतोको रहने चलचित्रको मुख्य सहायक निर्देशक बारत लिम्बुको हुन् । स्क्रिप्ट डक्टरको रूपमा सुलक्षण भारती, कार्यकारी निर्माता सम्भू थापा छन् । विराज खड्का भीएफएक्स डाइरेक्टर तथा सुपरभाइजर रहेको चलचित्रमा आदेश सुब्बा भीएफएक्स प्रोड्युसरको भूमिकामा रहनेछन् । कस्ट्युम कमल मिश्रले तयार गर्नेछन् भने मेकअप आर्टिस्ट (एमयूए) तुलसा लिम्बू हुनेछिन् । पोस्टर फोटोग्राफी युवाहाङ राईले गरेका हुन् भने आर्ट डिरेक्टर तथा प्रोडक्सन डिजाइनर प्रतीक चौधरी रहेका छन् । प्रोडक्सन म्यानेजरको रूपमा मिलन मानन्धर रहनेछन् । "
चलचित्र ‘जार’मा दुई करोड खर्चेर बाघको भीएफएक्स,"काठमाडौं, १६ वैशाख । चलचित्र ‘जार’का मुख्य कलाकार सौगात मल्ल बाघसँग आमानेसामने हुन्छन् । स्क्रिप्टमा उनले बाघको सामना गर्ने सिन छ । इन्द्रबहादुर राईले लेखेको कथामा यसका मुख्य पात्रलाई बाघले लतारेर लगेको दृश्य छ । यो दृश्य नराखे सिनेमा नै अधुरो हुने थियो । त्यसैले यसलाई जसरी पनि राख्नै पर्ने थियो । नराखे ‘जार’ कथा पढ्ने व्यक्तिले सिनेमा हेरे अधुरो महसुस गर्ने निश्चित थियो । त्यसैले निर्देशक फुर्वा छिरिङ लामाले यो दृश्य राख्ने निर्णय गरे । यो दृश्यका लागि भीएफएक्सको विकल्प थिएन । त्यसैले उनले भीएफएक्सका राख्ने निर्णय गरे । ‘सुरुमा त मलाई यो सम्भव छ र भन्ने लाग्यो किन भने कुनै पनि स्टुडियोलाई दिने हो भने यसका लागि कम्तीमा ८ देखि १० करोड रुपैयाँ लाग्ने थियो,’ उनले भने, ‘तर, हामीले फ्रिलान्सर भीएफएक्स आर्टिस्टलाई काम गरायौँ ।’। फ्रिलान्सर भीएफएक्स आर्टिस्ट प्रयोग गर्दा पनि दुई करोड रुपैयाँ खर्च भएको निर्देशक लामाले बताए । लामो समय लिएर ३७ जना फ्रिलान्सर भीएफएक्स आर्टिस्टले बाघको दृश्यका लागि काम गरेको उनले जानकारी दिए । आठ मिनेटको दृश्यका लागि हलिउड मुभी ‘गेम अफ थ्रोन्स’, ‘मिसन इम्पोसिबल’लगायत सिनेमाका काम गर्ने भीएफएक्स आर्टिस्टले काम गरेको उनले बताए । चलचित्र ‘जार’ यही वैशाख २६ गतेदेखि प्रदर्शन हुँदैछ । ‘जार’ २२५ वर्ष अगाडिको कथामा आधारित रहेर बनेको सिनेमा हो । ‘जार’ साहित्यकार इन्द्रबहादुर राईको ऐतिहासिक कथामा आधारित सिनेमा हो । इन्द्रबहादुर राईले सन् १८ सयको दशकको विषयलाई आफ्नो कथाको विषय बनाएका थिए । फेरि टेल पिक्चर्सले निर्माण गरेको ‘जार’ सामाजिक विषयमा बने पनि कम्प्लिट प्याकेज भएको निर्देशक लामाको दाबी छ । त्यसैले ‘जार’ले दर्शकको मन जित्नेमा उनी ढुक्क छन् । चलचित्र ‘जार’मा सौगात मल्ल, अनुपविक्रम शाही, अभिनेत्री गीताञ्जली थापालगायत कलाकारको मुख्य भूमिका छ । होप रिल्स, एलए सेभेन सर्टस, बराल स्टुडियो र किवा प्रोडक्सनको सहकार्यमा निर्माण भएको चलचित्रको छायांकन सिक्किममा गरिएको छ । चलचित्र ‘जार’को कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योती क्षेत्री र पेमा रिन्जिङ लेप्चा छन् । सरवानन इलावार्सुको छायांकन रहेको चलचित्रमा अखिलेश राईको सम्पादन छ । सिनेमामा झुमा लिम्बू र गंगा थापाको संगीत छ । चलचित्र ‘जार’ नेपाल र भारतसहित अन्तर्राष्ट्रिय बजारमा एकसाथ प्रदर्शनमा आउने निर्माण टिमले बताएको छ । यो सिनेमा प्रदर्शनको लागि नेपालभित्र एप्पल इन्टरटेन्मेन्ट, रीच इन्टरटेन्मेन्ट र एफडी कम्पनिले वितरणको जिम्मा लिएको छ भने अन्तर्राष्ट्रिय वितरकको रूपमा सेभेन सिज सिनेमाले गर्नेछ । "
मिराजको निर्देशन रहेको गीत ‘तम्रै फूलिमा’ सार्वजनिक,"काठमाडौं, १६ वैशाख । मिराजविक्रम सिंहको निर्देशन रहेको गीत ‘तम्रै फूलिमा’को भिडियो सार्वजनिक भएको छ । मिराजकै शब्द, रोशन टमट्टाको संगीत, रोशन एवं प्रेरक्षा सिंहको स्वर र दीपक संगम बिसीको मिक्सिङ/माष्टरिङ रहेको पश्चिमेली देउडा गीतको भिडियो सार्वजनिक भएको हो । राजीव समरको कोरियोग्राफी रहेको गीतको भिडियोमा गीता ढुंगाना, कार्तिक सिंह, हिक्मत अविरल र गणेश जीसीलाई फिचरिङ गरिएको छ । महेश महाराको छायांकन रहेको गीतको भिडियोमा टेकेन्द्र शाहको सम्पादन छ । गीतको भिडियो ओएसआर डिजिटलमार्फत् सार्वजनिक गरिएको हो । गीतमा शब्द, कलाकारिता, भावना र सिनेमाटोग्राफीको राम्रो संगम रहेको छ । प्रेमिल गीतका शब्द जति राम्रो छ गीतको भिडियो पनि उत्कृष्ट बनेको छ । ‘सबै टिमले मिहिनेत गरेर उत्कृष्ट सिर्जना श्रोता/दर्शकमाझ पस्किएका छौँ । आशा छ सबैले मन पराइदिनुहुनेछ,’ गीतकार तथा निर्देशक मिराज भन्छन् । "
अभिनेत्री रेखा थापा ‘मीरा’ बाट नाटकमा डेब्यु गर्दै,"काठमाडौं, १५ बैशाख । अभिनेत्री रेखा थापाले नाटकमा देखिने भएकी छिन् । कान्तिपुर फिल्म एकेडेमीले मंचन गर्न लागेको नाटक ‘मीरा’बाट उनले नाटकमा डेब्यु गर्न लागेकी हुन् । जेठ १५ गतेदेखि असार ७ गतेसम्म मञ्चन हुने नाटक दीपक सिंजालीद्धारा लिखित उपन्यास ‘मीरा’मा आधारित रहेको छ । नाटकमा एक महिलाको परिवार र समाजसँगको विद्रोहको कथा समावेश रहेको छ । नाट्य रुपान्तरण तथा निर्देशन सुन्दर धितालले गर्दैछन् ।
नाटकको मुख्य भूमिकामा अभिनेत्री रेखा थापा रहने कान्तिपुर थिएटरले जनाएको छ । यो नाटकको रियल्सन र रिडिङ सुरु भैसकेको छ । "
यस्तो छ फिल्म ‘एक्लो’मा दिया पुनको क्यारेक्टर लुक्स,"काठमाडौं, १४ वैशाख । नेपाली फिचर फिल्म ‘एक्लो’को अभिनेत्री दिया पुनको क्यारेक्टर पोस्टर सार्वजनिक गरिएको छ । आज मातातिर्थ औंशी आमाको मुख हेर्ने दिनको अवसर पारेर पोस्टर सार्वजनिक गरिएको हो । पोस्टर सार्वजनिक गर्दै निर्देशक प्रदीप शाही सामाजिक सञ्जालमा लेख्छन् ‘आज हामी गर्वका साथ हाम्रो आफ्नै दिया पुनलाई प्रस्तुत गर्दैछौँ – एक प्रतिभाशाली अभिनेत्री, जसको अद्भुत साहसिकता पनि छ, उहाँले सगरमाथा समेत आरोहण गर्नुभएको छ । यो आमाको दिनको अवसरमा, उहाँले फिल्ममा एउटा समर्पित र मायालु आमाको भूमिका निर्वाह गरेको योगदानलाई सम्मान गर्ने उपयुक्त मौका हो । सबै आमाहरूलाई सुखद आमाको दिनको शुभकामना । आउनुहोस्, हामी हाम्रा आमाहरूलाई आज मात्र होइन, उहाँहरूको जीवनभर प्रेम, माया र सम्मान गरौँ ।’। साइन्स फिक्सनमा आधारित रहेर निर्माण भइरहेको फिल्मको पोस्टरमा दिया पुनको नाम एस्ट्रोनट पुन छ । फिल्मका निर्देशक प्रदीप शाही हुन् । शाहीको यो तेस्रो निर्देशकीय फिल्म हो । लामो समयदेखि बेलायत बस्दै आएका शाहीले ‘एक्लो’लाई हलिउडस्तरको फिल्म बनाउने तयारीका साथ जुटेका छन् । हाल फिल्मको लण्डनमा पोस्ट प्रोडक्सनको कार्य भइरहेको छ । निर्देशक प्रदीप शाही केहीदिनअघि कान्स प्रोड्यूसर्स नेटवर्कका लागि चयन भएका छन् । कान्समा शाही चयन भएसँगै उनको फिल्म ‘एक्लो’को चर्चा बढेको छ । फिल्ममा प्रदीप खड्का, विजय लामा, सुनील थापा, दिया पुन, वेनिशा हमाल, दिनेश डीसी, कविता नेपाली, सुरज सिङ ठकुरी, त्रिचु राई, कृष्णभक्त महर्जन, विकास अधिकरी, दिग्गज खत्री , विनोद सुवेदी ‘क्षितिज’, श्रीशेष श्रेष्ठ र बाल कलाकार जेमिन श्रेष्ठ र स्योन सविक सिंह लगायत बेलायती अभिनेता जेमी बेकनको अभिनय रहेको छ । फिल्म ‘एक्लो’ का निर्माता राजुकुमार गुरुङ, हरि श्रेष्ठ, विष्णु तामाङ, उत्सव विष्ट, भाइराजा थापा, नवीन सिवा, बागवीर पुन हुन् भने कार्यकारी निर्माता विनोद सुवेदी ‘क्षितिज’ रहेका छन् । बाबु श्रेष्ठको छायाङ्कन रहेको चलचित्रमा राजु तामाङको द्वन्द्व निर्देशन, सेट डिजाइनरमा राजु पेन्टर, कला निर्देशनमा सन्तोष लामा तथा प्रोडक्सन डिजाइनरमा द्रोण प्रसाद पौडेल ‘ठेउके’ रहेका छन् । "
‘महाभोज’को आमाहरूमा समर्पित भिडियो सार्वजनिक,"काठमाडौं, १४ वैशाख । गणतन्त्र दिवसको विशेष अवसरमा जेठ १५ गते सार्वजनिक प्रदर्शनमा आउन लागेको नेपाली चलचित्र ‘महाभोज’को निर्माण पक्षले आमाहरूलाई समर्पण गर्दै एउटा भावनात्मक भिडियो सार्वजनिक गरेको छ । सार्वजनिक भिडियोमा अभिनेता दयाहाङ राई र वरिष्ठ अभिनेत्री वसुन्धरा भुसालको सशक्त अभिनय देख्न सकिन्छ । भिडियोमा भुसालले दिवङ्गत छोराको सम्झना गर्दै भावुक अभिव्यक्ति दिन्छिन् भने, दयाहाङले भुसाललाई आफ्नै आमाजस्तै माया गर्ने भाव प्रस्तुत गरेका छन् । दृश्यमा वसुन्धराले दयालाई केही रकम दिन्छिन्, जसलाई दयाहाङले हल्काफुल्का शैलीमा गर्दै ‘खाइदिन्छु’ भन्छन् । त्यसपछि वसुन्धराले उनलाई इमानदार भएको भन्दै विश्वास प्रकट गर्छिन् । भिडियो अनुसार, रकम सहकारी संस्थामा जम्मा गर्न दिइएको बुझिन्छ । चलचित्र ‘महाभोज’को टिजरमा पनि दयाहाङ सहकारीका अध्यक्षको भूमिकामा देखिएका थिए, जहाँ उनले बचतकर्ताहरूको आक्रोशको सामना गरिरहेका छन् । अभिनेता खगेन्द्र लामिछानेले बचतकर्ताको भूमिकामा दयाहाङ प्रति रोष पोख्दै भनिरहेका छन्, ‘मान्छे मार्ने मात्र होइन, मर्न बाध्य बनाउने मान्छे पनि हत्यारा हो ।’ टिजर र पछिल्लो सार्वजनिक भिडियोले चलचित्रको कथा अझ रोचक र जिज्ञासापूर्ण बनाएको अनुभूति दिलाएको छ । भिडियोमा लेखिएको सन्देशमा भनिएको छ, ‘सम्पूर्ण आमाहरूको सम्मानमा, चलचित्र ‘महाभोज’ परिवारको तर्फबाट आमाको मुख हेर्ने विशेष अवसर (मातातीर्थ औँसी) को हार्दिक मङ्गलमय शुभकामना। अटल माया, अविच्छिन्न समर्पण र अनन्त प्रेरणाका प्रतीक सम्पूर्ण आमाहरूलाई हाम्रो श्रद्धा र नमन ।’। नेपाली समाजमा विद्यमान वर्ग सङ्घर्ष र पैसाले सिर्जना गर्ने पारिवारिक, सामाजिक तथा नैतिक दबाबको यथार्थ चित्रण गर्ने ‘महाभोज’लाई दिनेश राउतले निर्देशन गरेका हुन् । निर्देशकका अनुसार, चलचित्र पात्रहरूको आफ्नै अस्तित्व र आत्मसम्मानको लडाइँमा केन्द्रित छ । क्लक वर्क क्रियशन र पिक्चर फ्रेमको संयुक्त ब्यानरमा निर्माण भएको चलचित्रका निर्माता हिमाल कडरिया हुन् भने कथा तथा पटकथा सुवेदीले तयार पारेका हुन् । चलचित्रमा आर्यन सिग्देल, दयाहाङ राई, खगेन्द्र लामिछाने, अञ्जना बराइली, गौमाया गुरुङ, मलिका महत, वसुन्धरा भुसाल, मोहन निरौला, बुद्धि तामाङ, कमलमणि नेपाल, पुष्कर गुरुङ, विनोद न्यौपाने, आभा अर्याल, र वीरेन्द्र सिंह कुशवाहलगायत कलाकारहरूको अभिनय देख्न पाइनेछ । ‘महाभोज’ नेपालसँगै नेपालीहरूको बसोबास रहेका अधिकांश देशमा एकैसाथ प्रदर्शन गरिने निर्माण पक्षले जानकारी दिएको छ । "
२२५ वर्षअघिको कथामा आधारित चलचित्र ‘जार’,"काठमाडौं, १३ बैशाख । चलचित्र ‘जार’ यही वैशाख २६ गतेदेखि प्रदर्शन हुँदैछ । ‘जार’ विषय र प्रस्तुतिका हिसाबले केही फरक रहेको निर्माण पक्षले जनाएको छ । ‘जार’ २२५ वर्ष अगाडिको कथामा आधारित रहेर बनेको सिनेमा हो । यो विषय अहिले पनि यदाकदा अस्तित्वमा छ । तर, अहिले ‘जार’ प्रथा धेरै प्रचलनमा छैन । सन् १८ सयको दशकमा नेपाली समाजमा घटेको यथार्थ घटनामा आधारित सिनेमा हुनेछ, ‘जार’ । ‘जार’ साहित्यकार इन्द्रबहादुर राईको ऐतिहासिक कथामा आधारित सिनेमा हो । इन्द्रबहादुर राईले सन् १८ सयको दशकको विषयलाई आफ्नो कथाको विषय बनाएका थिए । त्यसैले सोही विषयमा ‘जार’ निर्माण गरिएकाले यो २२५ वर्ष पुरानो विषयको कथा भन्न मिल्ने निर्देशक फूर्वा छिरिङ लामाको भनाइ छ । यो चलचित्रले इतिहाससँगको साक्षात्कार गराउनुका साथै समाजमा हराउँदै गएका परम्परा र सम्बन्धका विविध पाटा देखाउने लामाले बताए । “मैले सानैदेखि सुन्दै आएको यो कथाले सधैं झक्झकाइ रहन्थ्यो । नेपाली समाजमा जस्तै नेपाली भाषी समुदायमा जहाँसुकै गएपनि एउटै भावना पाइन्छ,’निर्देशक लामाले भने । ‘जार’ले हाम्रो समाजको भोगाइ, निर्दोषता र त्यतिबेला प्रचलित मितेरी साइनोलाई समेत उजागर गर्छ ।’। ‘जार’ले इतिहास, संस्कृतिर समाजलाई गहिरो रुपमा स्पर्श गर्ने भएकाले युवा पुस्ता माझ समेत प्रभाव पार्ने विश्वास निर्देशक लामाको छ । उनी भन्छन्, ’हालका पुस्तामा यो विषय केही ओझेलमा परे पनि, त्यसबेलाको समाजमा यसको ठूलो प्रभाव थियो । चलचित्र ‘जार’ केवल इतिहास सुनाउने माध्यम मात्र होइन, हाम्रो संस्कृतिको अदृश्य धागो भेटाउने प्रयास पनि हो ।’। चलचित्र ‘जार’ ले एक प्रेमकथा मार्फत तत्कालीन समाजको संरचना र मानव भावनाको जटिलतालाई देखाउनेछ । कथाका पात्र ‘ठूली’ र ‘रुद्रमान’मार्फत दर्शकले त्यसबेला प्रेम, सम्बन्ध र समाजको कठोर वास्तविकता देख्न सक्नेछन् । चलचित्रमा देखाइने ‘मितेरी साइनो’ जस्ता सामाजिक परम्पराहरु अहिलेका नयाँ पुस्ताले थोरै मात्रै बुझेका छन् । ’जार’ले आजका दर्शकलाई पुरानो समाज र आजबीचको गहिरो सम्बन्ध बुझ्न मद्दत पु¥याउनेछ । फेरि टेलपिक्चर्सले निर्माण गरेको ‘जार’ सामाजिक विषयमा बने पनि कम्प्लिट प्याकेज भएको निर्देशक लामाको दाबी छ । त्यसैले ‘जारी’ले दर्शकको मन जित्नेमा उनी ढुक्क छन् । चलचित्र ‘जार’ मा सौगात मल्ल, अनुपविक्रम शाही, अभिनेत्री गीताञ्जली थापा लगायत कलाकारको मुख्य भूमिका छ । होप रिल्स, एलए सेभेन सर्टस, बराल स्टुडियो र किवा प्रोडक्सनको सहकार्यमा निर्माण भएको चलचित्रको छायांकन सिक्किममा गरिएको छ । चलचित्र ‘जार’को कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योती क्षेत्री र पेमा रिन्जिङ लेप्चाछन् । सरवाननइलावार्सुको छायांकन रहेको चलचित्रमा अखिलेश राईको सम्पादन छ । सिनेमामाझुमालिम्बू र गंगाथापाको संगीत छ । चलचित्र ‘जार’ नेपाल र भारतसहित अन्तर्राष्ट्रिय बजारमा एकसाथ प्रदर्शनमा आउने निर्माण टिमले बताएको छ । यो सिनेमा प्रदर्शनको लागि नेपालभित्र एप्पल इन्टरटेन्मेन्ट, रीच इन्टरटेन्मेन्ट र एफडी कम्पनिले वितरणको जिम्मा लिएको छ भने अन्तर्राष्ट्रिय वितरण सेभेन सिज सिनेमाले गर्नेछ । "
‘हेल्लो काँशीराम’को नयाँ गीत सार्वजनिक,"काठमाडौं, ११ वैशाख । आगामी जेठ २ गतेदेखि देशभर प्रदर्शनमा आउन लागेको चलचित्र हेल्लो काँशीरामको नयाँ गीत ‘झ्यामकी मादल झ्याम’ सार्वजनिक गरिएको छ । बुढासुब्बाको अफिसियल युट्युब च्यानलमार्फत सार्वजनिक गरिएको गीतमा लोकप्रिय गायक प्रताप दास र मेलिना राईको स्वर सुन्न सकिन्छ । नरेन्द्र वियोगीको संगीत संयोजन रहेको यो गीत डान्सिङ जनरामा आधारित छ भने यसका नृत्य निर्देशक चर्चित कोरियोग्राफर कविराज गहतराज हुन् । गीतको भिडियो काठमाडौंस्थित बालमन्दिरमा भव्य सेटमा छायांकन गरिएको हो ।
गीतको भिडियोमा प्रियंका कार्की, दिलीप रायमाझी, उमेश राई, सुमन खाँड, सरोज केसी लगायत चर्चित कलाकारहरूको ऊर्जा र नृत्य देख्न सकिन्छ । गीतसँगै चलचित्रको प्रचार प्रसारलाई अझ तीव्र बनाउने उद्देश्यले निर्माण टिमले सार्वजनिक गरेको हो । यसअघि चलचित्रको फस्टलुक पोस्टर र टिजर सार्वजनिक भइसकेको छ । रेडलाइन फिल्म्स प्रालिको ब्यानरमा निर्माण भएको यस चलचित्रको लेखन तथा निर्देशन अनुभवी निर्देशक रिम विश्वकर्माले गरेका हुन् भने चलचित्रमा पीबी थापाको लगानी रहेको छ । जानकारी अनुसार चलचित्रको कुल लागत करिब डेढ करोड पुगेको छ । यम आलेको छायांकन रहेको चलचित्रमा मित्र डी गुरुङले सम्पादन र रंग संयोजन गरेका छन् । हेल्लो काँशीराममा दिलीप रायमाझी, सुरविर पण्डित, रामचन्द्र अधिकारी, शुशिल पोखरेल, उमेश राई ९फुलन्देको आमा०, भगेरी डन, नवज्योती रसाइली, सुमन खाँण, अजय न्यौपाने, सरोज केसी, उमेश मायालु, विवेश पुरी लगायत कलाकारको अभिनय रहेको छ । निर्देशक रिम विश्वकर्माका अनुसार अभिनेत्री प्रियंका कार्कीलाई यस चलचित्रमा विशेष भूमिकामा देख्न सकिनेछ । "
‘जार’को लागि अरू फिल्ममा भन्दा १० गुणा बढी मेहनत गरेँ : अनुपविक्रम शाही,"दार्जिलिङ, २० वैशाख । प्रदर्शोन्मुख फिल्म ‘जार’का प्रमुख अभिनेता अनुपविक्रम शाहीले यो फिल्मको हिस्सा बन्न पाउनु आफ्नो करियरको ठूलो उपलब्धि रहेको बताएका छन् । फिल्मको प्रचारप्रसारको क्रममा भारतको दार्जिलिङ पुगेका शाहीले स्थानीय पत्रकारहरूसँग कुरा गर्दै इन्द्रबहादुर राईद्वारा लिखित नेपाली समाजको ऐतिहासिक कृतिमाथिको फिल्ममा अभिनय गर्न पाउनु नै आफ्नो लागि गर्वको कुरा रहेको बताए । ‘यो फिल्म मेरो लागि थप विशेष छ, मैले विगतमा गर्दै आएको पात्रबाट बाहिर निस्केर यो पटक बिलकुलै फरक पात्रलाई बोकेको छु,’ उनले भने, ‘जारको हर्षजीत पात्रमा तयार हुन मैले अन्य फिल्ममा भन्दा १० गुणा बढी मेहनत गरेको छु ।’। सिक्किम र दार्जिलिङका स्थानीय दर्शकसँग नजिकबाट साक्षात् गर्न पाउँदा खुशी लागेको बताउँदै उनले गोर्खाली पुर्खाको वास्तविक विगतलाई नजिकबाट थाहा पाउन जार उपयुक्त विकल्प रहेको बताए । निर्देशक फुर्वाछिरिङ लामाले जारले सयौँ वर्ष पुरानो गोर्खाली समाजको कथा बोलेको भन्दै गोर्खाली नयाँ पुस्तालाई नै आफ्नो फिल्म समर्पित गरिएकोले हेरेर साथ दिन आग्रह गरे । ‘यो फिल्म हामीले गोर्खालीकै लागि तयार गरेका हौँ, आइबी राईज्यूको कथालाई जस्ताको तस्तै पर्दामा उतार्ने कोसिस गरेका छौँ,’ उनले भने । कार्यकारी निर्माता ज्योति क्षेत्रीले एउटा उत्कृष्ट फिल्म तयार गर्न लगानीमा कुनै कम्प्रमाइज नगरिएको बताइन् । सिक्किम प्रिमियरमा प्राप्त दर्शक समीक्षाले उत्साहित बनाएको बताउँदै निर्माता क्षेत्रीले यही मे ९ (वैशाख २६)बाट फिल्म प्रदर्शनमा आउँदा सिक्किम, दार्जिलिङ र नेपाल सबै ठाउँका दर्शकबाट साथ र माया पाउने विश्वास व्यक्त गरिन् । यो फिल्ममा अनुपविक्रमसँगै सौगात मल्ल र भारतीय राष्ट्रिय चलचित्र पुरस्कार विजेता अभिनेत्री गीताञ्जली थापाको प्रमुख अभिनय छ । "
नोरा फतेही नेपाल आउँदै,"काठमडौं, १९ वैशाख । भारतीय अभिनेत्री तथा नृत्याङ्गना नोरा फतेही नेपाल आउनेृ भएकी छन् । सामाजिक संस्था ‘ह्युमन रेस्पेक्ट नेपाल’को सहयोगार्थ आयोजना हुने च्यारिटी कार्यक्रमका लागि अभिनेत्री फतेही नेपाल आउन लागेको आयोजक वल्र्डवाइड फिल्मस् नेटवर्क प्रालिले बिहीबार काठमाडौंमा पत्रकार सम्मेलन गरी जानकारी दिएको छ । संस्थाका अध्यक्ष देव मगरका अनुसार शिक्षाबाट वञ्चित बालबालिकाको क्षेत्रमा काम गर्दै आएको सामाजिक संस्था ‘ह्युमन रेस्पेक्ट नेपाल’को सहयोगार्थ च्यारिटी कार्यक्रमका लागि अभिनेत्री फतेही नेपाल आउन लागेकी हुन् । उनले भने, ‘मनोरञ्जनमार्फत सामाजिक कार्यलाई सहयोग गर्ने उद्देश्यले हामीले यो कार्यक्रम गर्न लागेका हौँ ।’। आगामी जेठ ३ गते ‘नोरा फतेही लाइभ इन नेपाल’ कार्यक्रम आयोजना हुने भएको हो । नेपाल आउन र नेपालीलाई भेट्न आफू उत्साहित रहेको अभिनेत्री फतेहीले बताएकी छन् । उनले एक श्रव्यदृश्य सन्देशमार्फत आफू पहिलो पटक नेपाल आउने र यहाँबाट अहिलेसम्म प्राप्त गरिरहेको मायाका लागि धन्यवाद व्यक्त गर्दै आफ्नो प्रस्तुति दिने बताएकी छन् । ‘म काठमाडौं आउन उत्साहित छु, यो मेरो पहिलो भ्रमण हुनेछ, सामाजिक कार्यका यो कार्यक्रमलाई सफल बनाउन सबैलाई आग्रह गर्दछु’, उनले भनेकी छन् । इभेन्टको व्यवस्थापन मनु मिडिया प्रालिले गर्नेछ । अभिनेत्री फतेहीको ‘दिलबर दिलबर’, ‘कुसु कुसु’, ‘ओ साकी साकी’, ‘नाच मेरी रानी’, ‘स्नेक डान्स’लगायत गीत लोकप्रिय छन् । कार्यक्रममा नेपाली कलाकारहरु दुर्गेश थापा, नृत्याङ्गना तेरिया फौजा मगर, नृत्यकार समर्पण लामालगायतले प्रस्तुती दिने आयोजित पत्रकार सम्मेलनमा जानकारी गराइयो । कार्यक्रमको टिकट ‘खल्ती’ एपमा उपलब्ध रहेको आयोजक तथा कार्यक्रम संयोजक मनिष कार्कीले जानकारी दिए । "
सिक्किममा गरियो ‘जार’को वर्ल्ड प्रिमियर,"सिक्किम, १८ वैशाख । यही वैशाख २६ बाट सार्वजनिक प्रदर्शनमा आउन लागेको चलचित्र ‘जार’को सिक्किममा ग्राण्ड वर्ल्ड प्रिमियर सम्पन्न भएको छ । सिक्किम गान्तोकस्थित वाज्रा वर्ल्डमा आयोजित प्रिमियरमा विभिन्न क्षेत्रबाट प्रतिनिधित्व गर्ने विशिष्ट व्यक्तित्वहरू तथा सिक्किमबाट नेपाली चलचित्र उद्योगमा प्रतिनिधित्व गर्ने चलचित्रकर्मीहरूको उपस्थिति थियो । चलचित्रको प्रीमियरमा सहभागी हुन निर्देशक फुर्वा छिरिङ लामाको नेतृत्वमा अभिनेताद्वय सौगात मल्ल र अनुपविक्रम शाहीसहितको टिम नेपालबाट सिक्किम पुगेको थियो । ७ सय सिट क्षमताको वाज्रा हल अतिथि दर्शकबाट भरिएको थियो । पारिवारिक कारणबस अभिनेत्री गीताञ्जली थापा भने आफ्नो चलचित्रको पहिलो प्रीमियरमा सहभागी हुन सकिनन् । चलचित्र हेरिसकेपछि स्थानीय दर्शकले उत्कृष्ट प्रतिक्रिया दिएका छन् । चलचित्रलाई पर्दामा नियाल्दै केही घण्टा मात्रै पनि आफ्नै समाजको इतिहासको साक्षी बस्न पाउँदा सिक्किमेली दर्शक कोही भावुक त कोही उत्साहित देखिए । कलाकार, निर्देशक, सिनेमाटोग्राफी, विजिएम र भिएफएक्सलाई दर्शकले तारिफ गरे । गायिका तथा संगीतकार झुमा लिम्बुको संगीत प्रशंसाको केन्द्रमा पर्ने अर्को पक्ष बन्यो । नवकलाकार सुस्मिता भुजेलको अभिनय कलालाई पनि दर्शकले स्वागत गरेका छन् । वरिष्ठ साहित्यकार इन्द्रबहादुर राईको कथामा आधारित चलचित्रले कृतिलाई पूर्णतः न्याय गरेको निर्देशक साम्तेन भुटियाले बताए । नेपाली मौलिकता पस्केको ‘जार’ अभिनय, निर्देशक र प्राविधिक सबै पक्षमा अब्बल बनेको उनको भनाइ छ । ‘धेरै चलचित्रमा निर्देशकलाई भेट्नै मुस्किल पर्छ, यो चलचित्रमा हरेक जसो दृश्यमा निर्देशकलाई पाउन सकिन्छ, राम्रो चलचित्रको बलियो पक्ष नै यो हो,’ साम्तेनले भने, ‘धेरै लामो दृश्यमा संवाद नै नराखी पनि निर्देशकले दर्शकलाई होल्ड गर्न सफल छ, एउटा सृजनशील मेकर नेपाली चलचित्रले पाएको छ ।’। दिग्गज अभिनेता उत्तम प्रधानले चलचित्र उत्कृष्ट बनेको भन्दै सम्पूर्ण टिमलाई बधाई दिए । कलाकारको अभिनय र निर्देशकीय पक्षलाई तारिफ गर्न समय खर्चेका प्रधानले नेपाली दर्शकले आफ्नो समाजको विगत थाहा पाउन जार एक पटक हेर्नै पर्ने चलचित्र रहेको बताए । मुख्यतः निर्देशक फुर्वा लामा, अभिनेत्री गीताञ्जली, अभिनेता द्वय सौगात र अनुपविक्रम दर्शकको प्रशंसाको केन्द्रमा परे । चलचित्र हेरिसकेपछि उनीहरूसँग तस्बिर र सेल्फीको लागि दर्शकले पालो पर्खेर बसेका थिए । चलचित्रमा महँगो लगानीमा भिएफएक्सबाट तयार गरिएको बाघको दृश्यले सबैको ध्यान खिच्यो । जस्ताको तस्तै उतार्ने प्रयत्नसहित तयार गरिएको दृश्य पर्दामा आउँदा दर्शकले सिठ्ठी र तालीले स्वागत गरे । निर्देशक फुर्वा छिरिङ लामाले आफूले सोचेको भन्दा राम्रो प्रतिक्रिया पाएको भन्दै कतिपय ठाउँमा गरिएका नयाँ प्रयोग र जोखिमलाई दर्शकले अनुमोदन गरेको बताए । ‘खेलाडीले खेल सकेपछि कस्तो खेल्यो र के सिक्न पायो भन्ने हुन्छ, दर्शक प्रतिक्रियाले उत्साहित छु, वर्षौको मेहनतले सम्मान पाउँदा खुशी छु’ उनले भने । अभिनेताद्वय सौगात र अनुपविक्रमले सिक्किमेली दर्शकसँगै बसेर चलचित्र हेर्दा राम्रो प्रतिक्रिया पाएको भन्दै चलचित्र पारखीलाई जारले तृप्त बनाउने बताए । आइवी राईको अमर कृतिमा आधारित चलचित्रलाई पनि दर्शकले अमर बनाउने विश्वास सौगात र अनुपको छ । सिक्किम लोकसभा डेपुटी स्पिकर राजकुमारी थापा प्रमुख अतिथि रहेको कार्यक्रममा अतिथिको रूपमा सिक्किम प्रहरी प्रमुख अक्षय सच्देवा, लोकसथा सदस्य इन्द्रहाङ सुब्बा, मुखमन्त्रीका राजनीतिक सल्लाहकार ज्याकव खालिम, सिक्किम सरकारका प्रवक्ता कर्मा सुब्बा, मुख्यमन्त्री कार्यालय सचिव एसडी ढकाल लगायतका विशिष्ट राजनीतिक व्यक्तित्वहरूसहित नेपाली चलचित्र निर्माता सुस्मा गुरुङ, निर्देशक साम्तेन भुटिया, प्रशान्त रसाइली अभिनेता उत्तम प्रधान लगायत उपस्थित थिए । सिक्किमपछि मे ३ तारिखमा सिलिगुडी (सिलिगुरी) मा यो चलचित्रको दोस्रो प्रिमियर तय गरिएको छ । बिहीबार दार्जिलिङ पुगेर प्रचारात्मक कार्यक्रम सम्पन्न गरेपछि ‘जार’ टिम सिलिगुरी पुग्नेछ । सरवानन इलावार्सुको छायांकन रहेको चलचित्रमा अखिलेश राईको सम्पादन छ । चलचित्रको कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योति क्षेत्री र पेमा रिन्जिङ लेप्चा छन् । होप रिल्स, एलए सेभेन सर्ट्स, बराल स्टुडियो र किवा प्रोडक्सनको सहकार्यमा यो चलचित्र निर्माण भएको हो । "
चलचित्र ‘महाराजधिराज’मा रमेश उप्रेती अनुबन्धित,"काठमाडौं, १८ वैशाख । चलचित्र ‘महाराजधिराज’मा नायक रमेश उप्रेती अनुबन्ध भएका छन् । रमेश मुख्यमध्ये एक भूमिकामा अनुबन्ध भएका हुन् । रमेश लामो समयपछि रमेश चलचित्रमा फर्किन लागेका हुन् । चलचित्र ‘ऐश्वर्य’पछि उनी पहिलोपटक चलचित्रमा काम गर्न लागेका हुन् । यसबीचमा केही चलचित्रमा अनुबन्ध भए पनि रिलिज भएका छैनन् । केही गीतका भिडियोमा भने रमेश देखिएका छन् । ‘महाराजधिराज’लाई परिच्छेद सेनले निर्देशन गर्दैछन् । सिनेमा ‘महाराजधिराज’को पोस्टर यसअघि नै रिलिज भइसकेको छ । फूलपातीलाई प्रदर्शन मिति घोषणा गर्दै सिनेमामा अभिनेता पल शाहले मुख्य भूमिका निर्वाह गर्ने जानकारी निर्माणपक्षले यसअघि नै दिइसकेको छ । पोस्टरमा पललाई दुई अलग चरित्रमा देखाइएको थियो । जहाँ उनी एउटामा न्यूड (वस्त्रविहीन) अवस्थामा सिंहासनमा बसेका छन् । अर्कोमा उनको पात्र शीरमा श्रीपेच र हातमा राजदण्डसहित राजर्षी पहिरनमा देखिएका थिए । सिनेमामा निर्देशक सेन स्वयंको लेखन रहेको छ । उनले यसअघि निर्देशन गरेको सिनेमा ‘प्रेमगञ्ज’ समीक्षात्मक रुपमा अब्बल ठहरिएको थियो । ‘महाराजधिराज’का प्रस्तुतकर्ता विराज विष्ट हुन् । उनले यसअघि ‘बुलाकी’ निर्माण गरेका थिए, जसले राष्ट्रिय अवार्ड समेत जितेको थियो । सिनेमाको निर्मातामा टोपेन्द्र विष्ट, चक्रबहादुर केसी र रवि खड्का छन् । "
चलचित्र ‘शिवांशः च्याप्टर १’को निर्माण घोषणा,"काठमाडौं, १७ वैशाख । नेपाली चलचित्र ‘शिवांश’को निर्माण औपचारिक रूपमा घोषणा गरिएको छ । निर्माणपक्षले बुधबार फस्टलुक सार्वजनिक गर्दै ‘शिवाशंः च्याप्टर १’ निर्माणको घोषणा गरेको हो । अञ्जान सिनेमा प्रोडक्सन हाउसको ब्यानरमा निर्माण हुने यो चलचित्रको निर्देशन सन्तोष कुमार आत्रेयले गर्नेछन् । यो उनको डेब्यु निर्देशकीय सिनेमा हो । चलचित्रमा प्रवीण खतिवडा, तेज गिरी र रुषा न्यौपाने मुख्य भूमिकामा देखिनेछन् भने विकास जोशी, विमला लिम्बु, प्रदीप कुमार चौधरी, सबिर चुरौटे, उदय कुमार सुब्बा, टिका निरौला लगायत कलाकारहरूको पनि अभिनय रहनेछ । चलचित्रको कथा अञ्जान केसीले लेखेका हुन्, जो यसका निर्माता पनि हुन् । सहनिर्मातामा शोभा भण्डारी र अनिस केसी बोगटी रहेका छन्। पटकथा भने बारत लिम्बुले तयार पारेका छन् । सार्वजनिक पोस्टरमा प्रमुख कलाकार प्रवीण खतिवडा फलामको साङ्लोले बाँधिएको अवस्थामा देखिएका छन् । अनुहारको आधा भाग मात्र देखिएको उक्त दृश्यमा उनी विरोधीको नियन्त्रणमा परेका छन् भन्ने आभास हुन्छ । पोस्टरमा एक व्यक्तिको अगाडि सिंगो गाउँमा आगो लागेको दृश्य देखिन्छ, जसले चलचित्र शक्ति संघर्षमा आधारित रहेको संकेत गर्दछ । तर कथावस्तुबारे निर्माणपक्षले थप विवरण सार्वजनिक गरेको छैन । चलचित्रमा न्ह्यू बज्राचार्य र राजनराज शिवाकोटीको संगीत रहनेछ । गीत लेखनमा राजनराज शिवाकोटी र विप्लव प्रतीक छन् । स्वर राजनराज शिवाकोटी, मिलन नेवार र समीक्षा अधिकारीको रहनेछ । यो चलचित्रमा मिलन श्रेष्ठको द्वन्द्व निर्देशन हुनेछ भने नृत्य निर्देशन विक्रम चोहानले गर्नेछन् । सिनेमाटोग्राफी सरद महतोको रहने चलचित्रको मुख्य सहायक निर्देशक बारत लिम्बुको हुन् । स्क्रिप्ट डक्टरको रूपमा सुलक्षण भारती, कार्यकारी निर्माता सम्भू थापा छन् । विराज खड्का भीएफएक्स डाइरेक्टर तथा सुपरभाइजर रहेको चलचित्रमा आदेश सुब्बा भीएफएक्स प्रोड्युसरको भूमिकामा रहनेछन् । कस्ट्युम कमल मिश्रले तयार गर्नेछन् भने मेकअप आर्टिस्ट (एमयूए) तुलसा लिम्बू हुनेछिन् । पोस्टर फोटोग्राफी युवाहाङ राईले गरेका हुन् भने आर्ट डिरेक्टर तथा प्रोडक्सन डिजाइनर प्रतीक चौधरी रहेका छन् । प्रोडक्सन म्यानेजरको रूपमा मिलन मानन्धर रहनेछन् । "
चलचित्र ‘जार’मा दुई करोड खर्चेर बाघको भीएफएक्स,"काठमाडौं, १६ वैशाख । चलचित्र ‘जार’का मुख्य कलाकार सौगात मल्ल बाघसँग आमानेसामने हुन्छन् । स्क्रिप्टमा उनले बाघको सामना गर्ने सिन छ । इन्द्रबहादुर राईले लेखेको कथामा यसका मुख्य पात्रलाई बाघले लतारेर लगेको दृश्य छ । यो दृश्य नराखे सिनेमा नै अधुरो हुने थियो । त्यसैले यसलाई जसरी पनि राख्नै पर्ने थियो । नराखे ‘जार’ कथा पढ्ने व्यक्तिले सिनेमा हेरे अधुरो महसुस गर्ने निश्चित थियो । त्यसैले निर्देशक फुर्वा छिरिङ लामाले यो दृश्य राख्ने निर्णय गरे । यो दृश्यका लागि भीएफएक्सको विकल्प थिएन । त्यसैले उनले भीएफएक्सका राख्ने निर्णय गरे । ‘सुरुमा त मलाई यो सम्भव छ र भन्ने लाग्यो किन भने कुनै पनि स्टुडियोलाई दिने हो भने यसका लागि कम्तीमा ८ देखि १० करोड रुपैयाँ लाग्ने थियो,’ उनले भने, ‘तर, हामीले फ्रिलान्सर भीएफएक्स आर्टिस्टलाई काम गरायौँ ।’। फ्रिलान्सर भीएफएक्स आर्टिस्ट प्रयोग गर्दा पनि दुई करोड रुपैयाँ खर्च भएको निर्देशक लामाले बताए । लामो समय लिएर ३७ जना फ्रिलान्सर भीएफएक्स आर्टिस्टले बाघको दृश्यका लागि काम गरेको उनले जानकारी दिए । आठ मिनेटको दृश्यका लागि हलिउड मुभी ‘गेम अफ थ्रोन्स’, ‘मिसन इम्पोसिबल’लगायत सिनेमाका काम गर्ने भीएफएक्स आर्टिस्टले काम गरेको उनले बताए । चलचित्र ‘जार’ यही वैशाख २६ गतेदेखि प्रदर्शन हुँदैछ । ‘जार’ २२५ वर्ष अगाडिको कथामा आधारित रहेर बनेको सिनेमा हो । ‘जार’ साहित्यकार इन्द्रबहादुर राईको ऐतिहासिक कथामा आधारित सिनेमा हो । इन्द्रबहादुर राईले सन् १८ सयको दशकको विषयलाई आफ्नो कथाको विषय बनाएका थिए । फेरि टेल पिक्चर्सले निर्माण गरेको ‘जार’ सामाजिक विषयमा बने पनि कम्प्लिट प्याकेज भएको निर्देशक लामाको दाबी छ । त्यसैले ‘जार’ले दर्शकको मन जित्नेमा उनी ढुक्क छन् । चलचित्र ‘जार’मा सौगात मल्ल, अनुपविक्रम शाही, अभिनेत्री गीताञ्जली थापालगायत कलाकारको मुख्य भूमिका छ । होप रिल्स, एलए सेभेन सर्टस, बराल स्टुडियो र किवा प्रोडक्सनको सहकार्यमा निर्माण भएको चलचित्रको छायांकन सिक्किममा गरिएको छ । चलचित्र ‘जार’को कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योती क्षेत्री र पेमा रिन्जिङ लेप्चा छन् । सरवानन इलावार्सुको छायांकन रहेको चलचित्रमा अखिलेश राईको सम्पादन छ । सिनेमामा झुमा लिम्बू र गंगा थापाको संगीत छ । चलचित्र ‘जार’ नेपाल र भारतसहित अन्तर्राष्ट्रिय बजारमा एकसाथ प्रदर्शनमा आउने निर्माण टिमले बताएको छ । यो सिनेमा प्रदर्शनको लागि नेपालभित्र एप्पल इन्टरटेन्मेन्ट, रीच इन्टरटेन्मेन्ट र एफडी कम्पनिले वितरणको जिम्मा लिएको छ भने अन्तर्राष्ट्रिय वितरकको रूपमा सेभेन सिज सिनेमाले गर्नेछ । "
मिराजको निर्देशन रहेको गीत ‘तम्रै फूलिमा’ सार्वजनिक,"काठमाडौं, १६ वैशाख । मिराजविक्रम सिंहको निर्देशन रहेको गीत ‘तम्रै फूलिमा’को भिडियो सार्वजनिक भएको छ । मिराजकै शब्द, रोशन टमट्टाको संगीत, रोशन एवं प्रेरक्षा सिंहको स्वर र दीपक संगम बिसीको मिक्सिङ/माष्टरिङ रहेको पश्चिमेली देउडा गीतको भिडियो सार्वजनिक भएको हो । राजीव समरको कोरियोग्राफी रहेको गीतको भिडियोमा गीता ढुंगाना, कार्तिक सिंह, हिक्मत अविरल र गणेश जीसीलाई फिचरिङ गरिएको छ । महेश महाराको छायांकन रहेको गीतको भिडियोमा टेकेन्द्र शाहको सम्पादन छ । गीतको भिडियो ओएसआर डिजिटलमार्फत् सार्वजनिक गरिएको हो । गीतमा शब्द, कलाकारिता, भावना र सिनेमाटोग्राफीको राम्रो संगम रहेको छ । प्रेमिल गीतका शब्द जति राम्रो छ गीतको भिडियो पनि उत्कृष्ट बनेको छ । ‘सबै टिमले मिहिनेत गरेर उत्कृष्ट सिर्जना श्रोता/दर्शकमाझ पस्किएका छौँ । आशा छ सबैले मन पराइदिनुहुनेछ,’ गीतकार तथा निर्देशक मिराज भन्छन् । "
अभिनेत्री रेखा थापा ‘मीरा’ बाट नाटकमा डेब्यु गर्दै,"काठमाडौं, १५ बैशाख । अभिनेत्री रेखा थापाले नाटकमा देखिने भएकी छिन् । कान्तिपुर फिल्म एकेडेमीले मंचन गर्न लागेको नाटक ‘मीरा’बाट उनले नाटकमा डेब्यु गर्न लागेकी हुन् । जेठ १५ गतेदेखि असार ७ गतेसम्म मञ्चन हुने नाटक दीपक सिंजालीद्धारा लिखित उपन्यास ‘मीरा’मा आधारित रहेको छ । नाटकमा एक महिलाको परिवार र समाजसँगको विद्रोहको कथा समावेश रहेको छ । नाट्य रुपान्तरण तथा निर्देशन सुन्दर धितालले गर्दैछन् ।
नाटकको मुख्य भूमिकामा अभिनेत्री रेखा थापा रहने कान्तिपुर थिएटरले जनाएको छ । यो नाटकको रियल्सन र रिडिङ सुरु भैसकेको छ । "
यस्तो छ फिल्म ‘एक्लो’मा दिया पुनको क्यारेक्टर लुक्स,"काठमाडौं, १४ वैशाख । नेपाली फिचर फिल्म ‘एक्लो’को अभिनेत्री दिया पुनको क्यारेक्टर पोस्टर सार्वजनिक गरिएको छ । आज मातातिर्थ औंशी आमाको मुख हेर्ने दिनको अवसर पारेर पोस्टर सार्वजनिक गरिएको हो । पोस्टर सार्वजनिक गर्दै निर्देशक प्रदीप शाही सामाजिक सञ्जालमा लेख्छन् ‘आज हामी गर्वका साथ हाम्रो आफ्नै दिया पुनलाई प्रस्तुत गर्दैछौँ – एक प्रतिभाशाली अभिनेत्री, जसको अद्भुत साहसिकता पनि छ, उहाँले सगरमाथा समेत आरोहण गर्नुभएको छ । यो आमाको दिनको अवसरमा, उहाँले फिल्ममा एउटा समर्पित र मायालु आमाको भूमिका निर्वाह गरेको योगदानलाई सम्मान गर्ने उपयुक्त मौका हो । सबै आमाहरूलाई सुखद आमाको दिनको शुभकामना । आउनुहोस्, हामी हाम्रा आमाहरूलाई आज मात्र होइन, उहाँहरूको जीवनभर प्रेम, माया र सम्मान गरौँ ।’। साइन्स फिक्सनमा आधारित रहेर निर्माण भइरहेको फिल्मको पोस्टरमा दिया पुनको नाम एस्ट्रोनट पुन छ । फिल्मका निर्देशक प्रदीप शाही हुन् । शाहीको यो तेस्रो निर्देशकीय फिल्म हो । लामो समयदेखि बेलायत बस्दै आएका शाहीले ‘एक्लो’लाई हलिउडस्तरको फिल्म बनाउने तयारीका साथ जुटेका छन् । हाल फिल्मको लण्डनमा पोस्ट प्रोडक्सनको कार्य भइरहेको छ । निर्देशक प्रदीप शाही केहीदिनअघि कान्स प्रोड्यूसर्स नेटवर्कका लागि चयन भएका छन् । कान्समा शाही चयन भएसँगै उनको फिल्म ‘एक्लो’को चर्चा बढेको छ । फिल्ममा प्रदीप खड्का, विजय लामा, सुनील थापा, दिया पुन, वेनिशा हमाल, दिनेश डीसी, कविता नेपाली, सुरज सिङ ठकुरी, त्रिचु राई, कृष्णभक्त महर्जन, विकास अधिकरी, दिग्गज खत्री , विनोद सुवेदी ‘क्षितिज’, श्रीशेष श्रेष्ठ र बाल कलाकार जेमिन श्रेष्ठ र स्योन सविक सिंह लगायत बेलायती अभिनेता जेमी बेकनको अभिनय रहेको छ । फिल्म ‘एक्लो’ का निर्माता राजुकुमार गुरुङ, हरि श्रेष्ठ, विष्णु तामाङ, उत्सव विष्ट, भाइराजा थापा, नवीन सिवा, बागवीर पुन हुन् भने कार्यकारी निर्माता विनोद सुवेदी ‘क्षितिज’ रहेका छन् । बाबु श्रेष्ठको छायाङ्कन रहेको चलचित्रमा राजु तामाङको द्वन्द्व निर्देशन, सेट डिजाइनरमा राजु पेन्टर, कला निर्देशनमा सन्तोष लामा तथा प्रोडक्सन डिजाइनरमा द्रोण प्रसाद पौडेल ‘ठेउके’ रहेका छन् । "
‘महाभोज’को आमाहरूमा समर्पित भिडियो सार्वजनिक,"काठमाडौं, १४ वैशाख । गणतन्त्र दिवसको विशेष अवसरमा जेठ १५ गते सार्वजनिक प्रदर्शनमा आउन लागेको नेपाली चलचित्र ‘महाभोज’को निर्माण पक्षले आमाहरूलाई समर्पण गर्दै एउटा भावनात्मक भिडियो सार्वजनिक गरेको छ । सार्वजनिक भिडियोमा अभिनेता दयाहाङ राई र वरिष्ठ अभिनेत्री वसुन्धरा भुसालको सशक्त अभिनय देख्न सकिन्छ । भिडियोमा भुसालले दिवङ्गत छोराको सम्झना गर्दै भावुक अभिव्यक्ति दिन्छिन् भने, दयाहाङले भुसाललाई आफ्नै आमाजस्तै माया गर्ने भाव प्रस्तुत गरेका छन् । दृश्यमा वसुन्धराले दयालाई केही रकम दिन्छिन्, जसलाई दयाहाङले हल्काफुल्का शैलीमा गर्दै ‘खाइदिन्छु’ भन्छन् । त्यसपछि वसुन्धराले उनलाई इमानदार भएको भन्दै विश्वास प्रकट गर्छिन् । भिडियो अनुसार, रकम सहकारी संस्थामा जम्मा गर्न दिइएको बुझिन्छ । चलचित्र ‘महाभोज’को टिजरमा पनि दयाहाङ सहकारीका अध्यक्षको भूमिकामा देखिएका थिए, जहाँ उनले बचतकर्ताहरूको आक्रोशको सामना गरिरहेका छन् । अभिनेता खगेन्द्र लामिछानेले बचतकर्ताको भूमिकामा दयाहाङ प्रति रोष पोख्दै भनिरहेका छन्, ‘मान्छे मार्ने मात्र होइन, मर्न बाध्य बनाउने मान्छे पनि हत्यारा हो ।’ टिजर र पछिल्लो सार्वजनिक भिडियोले चलचित्रको कथा अझ रोचक र जिज्ञासापूर्ण बनाएको अनुभूति दिलाएको छ । भिडियोमा लेखिएको सन्देशमा भनिएको छ, ‘सम्पूर्ण आमाहरूको सम्मानमा, चलचित्र ‘महाभोज’ परिवारको तर्फबाट आमाको मुख हेर्ने विशेष अवसर (मातातीर्थ औँसी) को हार्दिक मङ्गलमय शुभकामना। अटल माया, अविच्छिन्न समर्पण र अनन्त प्रेरणाका प्रतीक सम्पूर्ण आमाहरूलाई हाम्रो श्रद्धा र नमन ।’। नेपाली समाजमा विद्यमान वर्ग सङ्घर्ष र पैसाले सिर्जना गर्ने पारिवारिक, सामाजिक तथा नैतिक दबाबको यथार्थ चित्रण गर्ने ‘महाभोज’लाई दिनेश राउतले निर्देशन गरेका हुन् । निर्देशकका अनुसार, चलचित्र पात्रहरूको आफ्नै अस्तित्व र आत्मसम्मानको लडाइँमा केन्द्रित छ । क्लक वर्क क्रियशन र पिक्चर फ्रेमको संयुक्त ब्यानरमा निर्माण भएको चलचित्रका निर्माता हिमाल कडरिया हुन् भने कथा तथा पटकथा सुवेदीले तयार पारेका हुन् । चलचित्रमा आर्यन सिग्देल, दयाहाङ राई, खगेन्द्र लामिछाने, अञ्जना बराइली, गौमाया गुरुङ, मलिका महत, वसुन्धरा भुसाल, मोहन निरौला, बुद्धि तामाङ, कमलमणि नेपाल, पुष्कर गुरुङ, विनोद न्यौपाने, आभा अर्याल, र वीरेन्द्र सिंह कुशवाहलगायत कलाकारहरूको अभिनय देख्न पाइनेछ । ‘महाभोज’ नेपालसँगै नेपालीहरूको बसोबास रहेका अधिकांश देशमा एकैसाथ प्रदर्शन गरिने निर्माण पक्षले जानकारी दिएको छ । "
२२५ वर्षअघिको कथामा आधारित चलचित्र ‘जार’,"काठमाडौं, १३ बैशाख । चलचित्र ‘जार’ यही वैशाख २६ गतेदेखि प्रदर्शन हुँदैछ । ‘जार’ विषय र प्रस्तुतिका हिसाबले केही फरक रहेको निर्माण पक्षले जनाएको छ । ‘जार’ २२५ वर्ष अगाडिको कथामा आधारित रहेर बनेको सिनेमा हो । यो विषय अहिले पनि यदाकदा अस्तित्वमा छ । तर, अहिले ‘जार’ प्रथा धेरै प्रचलनमा छैन । सन् १८ सयको दशकमा नेपाली समाजमा घटेको यथार्थ घटनामा आधारित सिनेमा हुनेछ, ‘जार’ । ‘जार’ साहित्यकार इन्द्रबहादुर राईको ऐतिहासिक कथामा आधारित सिनेमा हो । इन्द्रबहादुर राईले सन् १८ सयको दशकको विषयलाई आफ्नो कथाको विषय बनाएका थिए । त्यसैले सोही विषयमा ‘जार’ निर्माण गरिएकाले यो २२५ वर्ष पुरानो विषयको कथा भन्न मिल्ने निर्देशक फूर्वा छिरिङ लामाको भनाइ छ । यो चलचित्रले इतिहाससँगको साक्षात्कार गराउनुका साथै समाजमा हराउँदै गएका परम्परा र सम्बन्धका विविध पाटा देखाउने लामाले बताए । “मैले सानैदेखि सुन्दै आएको यो कथाले सधैं झक्झकाइ रहन्थ्यो । नेपाली समाजमा जस्तै नेपाली भाषी समुदायमा जहाँसुकै गएपनि एउटै भावना पाइन्छ,’निर्देशक लामाले भने । ‘जार’ले हाम्रो समाजको भोगाइ, निर्दोषता र त्यतिबेला प्रचलित मितेरी साइनोलाई समेत उजागर गर्छ ।’। ‘जार’ले इतिहास, संस्कृतिर समाजलाई गहिरो रुपमा स्पर्श गर्ने भएकाले युवा पुस्ता माझ समेत प्रभाव पार्ने विश्वास निर्देशक लामाको छ । उनी भन्छन्, ’हालका पुस्तामा यो विषय केही ओझेलमा परे पनि, त्यसबेलाको समाजमा यसको ठूलो प्रभाव थियो । चलचित्र ‘जार’ केवल इतिहास सुनाउने माध्यम मात्र होइन, हाम्रो संस्कृतिको अदृश्य धागो भेटाउने प्रयास पनि हो ।’। चलचित्र ‘जार’ ले एक प्रेमकथा मार्फत तत्कालीन समाजको संरचना र मानव भावनाको जटिलतालाई देखाउनेछ । कथाका पात्र ‘ठूली’ र ‘रुद्रमान’मार्फत दर्शकले त्यसबेला प्रेम, सम्बन्ध र समाजको कठोर वास्तविकता देख्न सक्नेछन् । चलचित्रमा देखाइने ‘मितेरी साइनो’ जस्ता सामाजिक परम्पराहरु अहिलेका नयाँ पुस्ताले थोरै मात्रै बुझेका छन् । ’जार’ले आजका दर्शकलाई पुरानो समाज र आजबीचको गहिरो सम्बन्ध बुझ्न मद्दत पु¥याउनेछ । फेरि टेलपिक्चर्सले निर्माण गरेको ‘जार’ सामाजिक विषयमा बने पनि कम्प्लिट प्याकेज भएको निर्देशक लामाको दाबी छ । त्यसैले ‘जारी’ले दर्शकको मन जित्नेमा उनी ढुक्क छन् । चलचित्र ‘जार’ मा सौगात मल्ल, अनुपविक्रम शाही, अभिनेत्री गीताञ्जली थापा लगायत कलाकारको मुख्य भूमिका छ । होप रिल्स, एलए सेभेन सर्टस, बराल स्टुडियो र किवा प्रोडक्सनको सहकार्यमा निर्माण भएको चलचित्रको छायांकन सिक्किममा गरिएको छ । चलचित्र ‘जार’को कार्यकारी निर्मातामा त्रिलोचन पाण्डे, नीरज राई, नुर्साङ भुटिया, ज्योती क्षेत्री र पेमा रिन्जिङ लेप्चाछन् । सरवाननइलावार्सुको छायांकन रहेको चलचित्रमा अखिलेश राईको सम्पादन छ । सिनेमामाझुमालिम्बू र गंगाथापाको संगीत छ । चलचित्र ‘जार’ नेपाल र भारतसहित अन्तर्राष्ट्रिय बजारमा एकसाथ प्रदर्शनमा आउने निर्माण टिमले बताएको छ । यो सिनेमा प्रदर्शनको लागि नेपालभित्र एप्पल इन्टरटेन्मेन्ट, रीच इन्टरटेन्मेन्ट र एफडी कम्पनिले वितरणको जिम्मा लिएको छ भने अन्तर्राष्ट्रिय वितरण सेभेन सिज सिनेमाले गर्नेछ । "
‘हेल्लो काँशीराम’को नयाँ गीत सार्वजनिक,"काठमाडौं, ११ वैशाख । आगामी जेठ २ गतेदेखि देशभर प्रदर्शनमा आउन लागेको चलचित्र हेल्लो काँशीरामको नयाँ गीत ‘झ्यामकी मादल झ्याम’ सार्वजनिक गरिएको छ । बुढासुब्बाको अफिसियल युट्युब च्यानलमार्फत सार्वजनिक गरिएको गीतमा लोकप्रिय गायक प्रताप दास र मेलिना राईको स्वर सुन्न सकिन्छ । नरेन्द्र वियोगीको संगीत संयोजन रहेको यो गीत डान्सिङ जनरामा आधारित छ भने यसका नृत्य निर्देशक चर्चित कोरियोग्राफर कविराज गहतराज हुन् । गीतको भिडियो काठमाडौंस्थित बालमन्दिरमा भव्य सेटमा छायांकन गरिएको हो ।
गीतको भिडियोमा प्रियंका कार्की, दिलीप रायमाझी, उमेश राई, सुमन खाँड, सरोज केसी लगायत चर्चित कलाकारहरूको ऊर्जा र नृत्य देख्न सकिन्छ । गीतसँगै चलचित्रको प्रचार प्रसारलाई अझ तीव्र बनाउने उद्देश्यले निर्माण टिमले सार्वजनिक गरेको हो । यसअघि चलचित्रको फस्टलुक पोस्टर र टिजर सार्वजनिक भइसकेको छ । रेडलाइन फिल्म्स प्रालिको ब्यानरमा निर्माण भएको यस चलचित्रको लेखन तथा निर्देशन अनुभवी निर्देशक रिम विश्वकर्माले गरेका हुन् भने चलचित्रमा पीबी थापाको लगानी रहेको छ । जानकारी अनुसार चलचित्रको कुल लागत करिब डेढ करोड पुगेको छ । यम आलेको छायांकन रहेको चलचित्रमा मित्र डी गुरुङले सम्पादन र रंग संयोजन गरेका छन् । हेल्लो काँशीराममा दिलीप रायमाझी, सुरविर पण्डित, रामचन्द्र अधिकारी, शुशिल पोखरेल, उमेश राई ९फुलन्देको आमा०, भगेरी डन, नवज्योती रसाइली, सुमन खाँण, अजय न्यौपाने, सरोज केसी, उमेश मायालु, विवेश पुरी लगायत कलाकारको अभिनय रहेको छ । निर्देशक रिम विश्वकर्माका अनुसार अभिनेत्री प्रियंका कार्कीलाई यस चलचित्रमा विशेष भूमिकामा देख्न सकिनेछ । "
